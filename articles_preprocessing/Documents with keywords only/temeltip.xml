<?xml version="1.0" encoding="UTF-8"?>
<data>

<makale>
<Etiket>Temel Tıp</Etiket>
<Başlık>Demleme kaplarının siyah çay demlerindeki mineral içeriğine etkisi</Başlık>
<Özetçe>Amaç: Bu çalışma, farklı kaplarda demlenmiş farklı çay örneklerinin mineral içeriklerini
belirlenmek amacıyla yürütülmüştür.
Gereç ve Yöntemler: Araştırmada 8 farklı tür siyah çay örneği kullanılmıştır. Her çayın,
aynı koşullar altında, 4 farklı demlikte (paslanmaz çelik, aluminyum, porselen ve cam) ikişer
kez demlenmesiyle elde edilen 64 örneğin 6 mineral içeriği (Fe, Cu, Mn, Zn, Na ve K)
ikili olarak analiz edilmiştir. Demlerdeki Fe, Cu, Mn ve Zn miktarları; atomik absorpsiyon
spektrometresi, Na ve K miktarları ise; flame fotometre ile belirlenmiştir. Çay demlerindeki
mineral miktarlarının demleme kapları arasındaki farkları; rasgele blok düzeni için varyans
analizi yöntemi ile araştırılmıştır.
Bulgular: Paslanmaz çelik, aluminyum, porselen ve cam olmak üzere 4 farklı kapta demlenen
çayların Fe, Mn, Zn ve Na miktarları arasındaki farkların istatistiksel olarak önemli, Cu
ve K miktarları arasındaki farkların ise önemsiz olduğu belirlenmiştir. Demlerde en yüksek
miktarda bulunan mineral K’dur. Paslanmaz çelik ve cam kaplarda demlenen çayların Fe
miktarları benzer olup diğer iki kapta (alüminyum ve porselen) demlenen çaylardakinden
daha düşüktür. Buna karşılık alüminyum ve porselen kaplarda demlenen çayların Zn miktarları
benzerdir ve diğer iki kapta (paslanmaz çelik ve cam kap) demlenenlerden önemli
düzeyde yüksektir. Mn miktarı; cam kapta demlenen çaylarda, diğer 3 kapta demlenenlerden
daha düşük bulunmuştur. Na; porselen kapta demlenen çayda en yüksek, cam kapta demlenen
çayda ise en düşük miktardadır.
Sonuçlar: Siyah çay, başta potasyum olmak üzere bazı mineraller açısından zengin bir içecektir.
Çayın demlendiği kaba göre bileşimindeki mineral içeriği değişebilmektedir. Bu değişikliklerin
bilinmesi; özellikle bazı minerallerin sınırlanması gereken hastalıklarda, çay
tüketim miktarlarının düzenlenmesi açısından önemlidir.</Özetçe>
<Anahtar>siyah çay</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Arachis hypoge’dan izole edilmiş Leghemoglobin’lerde içsel Triptofan floresan ve
floresana bağlı enerji transfer çalışmaları</Başlık>
<Özetçe>Amaç: Bu projenin amacı heme taşıyan ve bir leguminous protein olan Leghemoglobin’in (Lb) içsel
triptofan floresanı ve bu floresanın 1-anilinonaphthalene-8-sulphonate (ANS) floresanı ile olan
etkileşimi incelenerek yapısal özelliklerini araştırmaktır. Bu amaç doğrultusunda Lb’nin erime
ısısı, kuantum değeri ve enerji transfer özellikleri diğer globular proteinlerle karşılaştırılacaktır.
Yöntem: Bu çalışmada, proteinlerdeki Förster enerji transferinin hesaplanması için içsel triptofan
floresanı, dışarıdan eklene ANS probu ve UV uyaranı kullanılmıştır. Arachis hypoge’dan izole
edilen Lb proteinin karakterizasyonunda kuantum değeri ve erime ısısı tayin edilmiştir. were
determined to characterize Lb isolated from Arachis hypogea.
Bulgular: ANS probunun BSA, lysozyme, ovalbumin (Oval) ve Sitokrom-C (Cyt-C) gibi proteinlerle
etkileşmesi sonucunda içsel triptofan floresansına dayalı enerji transferinden dolayı ANS floresansında
bir artış tespit edilebilmektedir. Förster denklemi kullanılarak içsel triptofan ve ANS
arasındaki bu enerji transferinin nekadar kuvetli olduğu hesaplanabilmektedir. 295 nm ve 375 nm
ile uyarılmadan sonra hesaplana bağlanma katsayıları farklılık göstermektedir. Bu sonuçlar Lb’nin
farklı bir yolağına sahip olabileceğini göstermektedir. ANS nin Lb’ye yüksek bir KD
dolayısı ile
düşük bir bağlanma afinetisi ile bağlanması bu bulguyu desteklemektedir.
Sonuç: Arachis hypogea’dan izole edilen ve büyük tarımsal önem taşıyan Lb proteininin spektroskopik
özelliklerinin çalışıldığı bu çalışma Lb proteinin yapısal verisi bulunmadığından büyük
önem taşımaktadır. Çalışmamızda heme taşıyan globular proteinlerin termal dayanıklılık yönünden
karşılaştırılmış ve sıralama Hb > Lb > Cyt-C şeklinde tespit edilmiştir. Lb protein için Trp-
ANS arasındaki kuantum değeri ve bağlanma katsayıları belirlenmiştir. Trp-ANS için hesaplana
Föster uzaklığı LB ve diğer hme taşıyan globular proteinler için tespit edilmiş ve şu şekilde sıralanmıştır:
Oval - Lb - BSA - Cyt-C - Lysozyme.</Özetçe>
<Anahtar>Leghemoglobin, triptofan, ANS, FRET, kuantum verimi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Serum anti-karbonik anhidraz I ve II antikorları ve polikistik over sendromu</Başlık>
<Özetçe>Amaç: Bu çalışmanın amacı polikistik over sendromlu (PCOS) kadınların serumlarında anti
karbonik anhidraz antikorlarının (CA I ve CA II otoantikor) düzeylerini araştırmaktır.
Yöntem: Bu çalışmada yaş ve BMI (beden-kütle indeksi) uyumlu 50 PCOS’lu ve 50
PCOS olmayan kadından menstrual sikluslarının üçüncü gününde alınan serum örneklerinde
anti CA I ve CA II seviyeleri, daha önce Hosoda tarafından geliştirilen, Alver ve
arkadaşları tarafından değişiklikler yapılarak düzenlenen ELISA yöntemiyle ölçüldü.
Bulgular: Kontrol grubuna göre PCOS’lu kadınlarda ortalama CA I otoantikor düzeyleri
anlamlı yüksek bulundu; ancak CA II otoantikor düzeylerinde anlamlı bir fark
görülmedi. CA I antikor düzeyi için 0,484’ten (kontrollerin ortalaması + 3SD) yüksek
absorbanslar pozitif olarak kabul edildi ve 50 PCOS’lu hastanın 13’ü pozitif olarak
tespit edildi (% 26). CA II antikor düzeyleri için ise 0,654’ten (kontrollerin ortalaması
+ 3SD) yüksek değerler pozitif olarak değerlendirildi. Anti-CA II PCOS’lu
bireylerden 2 tanesinde pozitif olarak bulundu (% 2). CA II antikoru pozitif bulunan
tüm bireylerin CA I otoantikorları da pozitif değerlerde bulundu. PCOS’lu hastalarda
CA I’e spesifik olan antikorların bulunma sıklığı CA II’ye göre daha yüksek bulundu.
Sonuç: Sonuç olarak CA I proteinine karşı oluşan otoimmün yanıtın, PCOS’un patogenezinde
rolü olabileceği kanısına varıldı.</Özetçe>
<Anahtar>otoantikor, karbonik anhidraz I ve II, polikistik over sendromu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Prostat kanserli ve benign prostat hiperplazili hastalarda PSA bazlı parametreler
ve tanısal performansları</Başlık>
<Özetçe>Amaç: Bu çalışmanın amacı, Prostat kanseri (PCa) ve benign prostat hiperplazisinde
(BPH) PSA bazlı parametrelerin tanısal performanslarını değerlendirmek ve PCa’ lı hastalarda
serum PSA değerleri ile histopatolojik grade arasındaki ilişkiyi belirlemektir.
Yöntemler: Bu retrospektif çalışmaya PCa (n: 155) ve BPH’ lı (n: 165) toplam 320 hastanın
sonucu dahil edildi. Hastaların serum PSA düzeyleri ile Gleason skorları Klinik
Biyokimya ve Klinik Patoloji Laboratuvarı kayıtları incelenerek belirlendi. PSAbazlı
parametrelerin farklı cut-off değerlerindeki tanısal performanslarını belirlemek
için, hastalar total PSA (tPSA) değerlerine göre sınıflandırıldı. Serum tPSA, free
PSA (fPSA) ve kompleks PSA (cPSA) düzeyleri kemilüminesans yöntem ile ölçüldü.
Bulgular: Hastaların tümü değerlendirildiğinde, PCa ve BPH gruplarının tPSA, fPSA, cPSA
ve f/tPSA değerleri arasında anlamlı farklılık tespit edildi ( - .05). Ek olarak, tPSA 4 ng/
mL olan grupta (LG) cPSA ve f/tPSA’ nın, tPSA’ sı 4-10 ng/mL olan grupta (IG) f/tPSA
değerlerinin anlamlı olarak farklı olduğu görüldü ( - .05). PCa’ da histopatolojik sınıflandırma
yapıldığında, gruplar arasında f/tPSA dışında bütün parametrelerde anlamlı
farklılık olduğu gözlendi ( - .001). Gleason skorları ile tPSA (r=0.577), fPSA (r=0.491)
ve cPSA (r=0.562) değerleri arasında anlamlı pozitif korelasyon tespit edildi ( - .001).
Sonuç: Sınır gruptaki PCa ve BPH hastalarının ayırıcı tanısında f/tPSA oranının kullanılması
önerilebilir. ROC eğrisi analizinden tPSA, fPSA, cPSA ve f/tPSA için elde edilen en
iyi kestirim değerleri sırasıyla 4.0, 2.21, 3.16 ng/mL ve 0.17 idi. Bu bulgulara dayanarak PCa
ile BPH’ nın ayırıcı tanısında kestirim değerleri olarak f/tPSA için 0.17, cPSA için 3.16 ng/
mL kabul edilebilir.</Özetçe>
<Anahtar>Prostat kanseri, BPH, PSA, tanısal performans.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Pakistan-Mianwali’deki Indus Nehri’nin yeraltı ve yüzey suyu kalitesi üzerine
antropojenik etkilerin izlenmesi</Başlık>
<Özetçe>Amaç: Mianwali halkı dişlerindeki ve giysilerindeki paslı noktadan sık sık muzdarip olduğundan,
bu bölgedeki antropojenik aktiviteleri araştırmak için Kalabagh’daki (Pakistan) yeraltı ve Indus
nehrinin yüzey suyu kalitesi izlenmiştir.
Yöntem: Yeraltı su örnekleri için “fully flush” örnekleme yöntemi kullanılmıştır.
Yüzey suyu örnekleri ana nehir akışından toplanmıştır. İletkenlik, toplam çözünmüş katı (TÇK),
pH, kimyasal oksijen ihtiyacı (KOİ) ve biyokimyasal oksijen ihtiyacı (BOİ) standart yöntemler kullanılarak
ölçülmüştür. Ağır metaller plazma atomik emisyon spektrofotometresi ile belirlenmiştir.
Bulgular: Elde edilen sonuçlar Ulusal Çevre Kalite Standartları (NEQs) ve Dünya Sağlık
Örgütü’nce (WHO) konulan limitler ile karşılaştırıldı. Nehir suyu örneklerinde, ortalama BOİ,
KOİ, TÇK, iletkenlik, pH ve ağır metal seviyeleri NEQs ve WHO limitlerini aşıyordu. Kamer köyünün
yeraltı suyu örneklerinde, KOİ, BOİ, TÇK ve kadmiyum ve krom gibi ağır metal düzeyleri,
maksimum kirlilik limitleri (MKL) altında idi. Bununla birlikte, pH, iletkenlik, demir ve manganez
seviyeleri MKL sınırları üzerindeydi. Mianwali şehri yeraltı suyu örneklerinde, BOİ, KOİ,
TÇK ve kadmiyum ve krom gibi ağır metaller gibi bazı parametreler MKL altında iken, iletkenlik,
pH, ve ağır metaller MKL üstünde gözlendi.
Sonuç: Nehir suyu için incelenen parametrelerden çözünmüş oksijen (DO), BOİ, KOİ, TÇK, demir,
manganez, kurşun, kadmiyum MKL üstünde bildirilmiştir. Kamer köyü yeraltı içme suyu ve
Mianwali şehri bölgesindeki nehir suyu örneklerinde kurşun, demir ve manganez konsantrasyon
düzeyleri de MCL üstünde bulunmuştur. Bölge sakinlerinin dişlerinde ve giysilerindeki paslı lekelerin
sebeplerinden birisi bu olabilir. İstatistiksel lineer korelasyon çalışması metallerin kökeninin
antropojenik aktivitelere ve doğal etkilere dayanabileceğini göstermektedir.</Özetçe>
<Anahtar>Nehir suyu, yeraltı suyu, ağır metaller, antropojenik etkiler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>HL-60 lösemi hücrelerinde Ara-C ve Simvastatinin tek tek ve kombine
kullanımlarının enerji metabolizması üzerindeki etkileri</Başlık>
<Özetçe>Amaç: Kanser hücrelerinde metabolik yönelim, ortamın oksijen içeriği ve substrat konsantrasyonuna
göre düzenlenmektedir. Kanser hücresinin enerji metabolizmasının düzenlenmesine
yönelik çeşitli terapotik ajanlar halen kullanılmaktadır. Sitozin arabinosid (Ara-C)
akut myeloid lösemi (AML) tedavisinde kullanılan bir pirimidin analogudur, simvastatin
ise HMG-Co A (3-hidroksi-3-metil-glutaril-KoA) redüktaz inhibitörü olup kolesterol biyosentezini
regüle etmektedir. Bu çalışmada, HL-60 promyelositik lösemi hücreleri ile sağlıklı
beyaz kan hücrelerinin enerji metabolizmalarını belirlemek, ayrıca simvastatin ile Ara-C’nin
tek tek ve kombine kullanımlarının hücrelerin enerji metabolizması üzerindeki etkilerini
incelemek amaçlandı.
Gereç ve Yöntemler: Bu amaçla, ilaç kullanılan ve kullanılmayan tüm HL-60 akut promyelositik
lösemi hücre hatları, radyoaktif glukoz ile 4 saat inkübasyona bırakıldı. İnkübasyon
sonrası, karbonhidrat katabolizmasının son ürünlerinden laktat ve hücreler tarafından
üretilen radyoaktif işaretli CO2 toplanarak likit sintilasyon cihazında ölçüldü. Ayrıca her bir
grupta saatteki glikojen tüketimi hesaplandı.
Bulgular ve Tartışma: Çalışmanın sonucunda enerji eldesinde HL-60 promyelositik hücrelerinin
anaerobik glikolizi, sağlıklı lökositlerin ise aerobik glikolizi kullandıkları saptandı.
Ara-C ile Simvastatinin kombine kullanımı sonucu, HL-60 promyelositik hücrelerinde aerobik
glikoliz oranlarınının belirgin şekilde arttığı ve bu hücrelerin metabolizmalarını köken
aldıkları beyaz kan hücrelerininkine benzer hale geldiği sonucuna varıldı.</Özetçe>
<Anahtar>Warburg etkisi, HL-60, enerji metabolizması, simvastatin, Ara-C.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Gastrointestinal stromal tümörlerde c-kit proto-onkogeni (KIT) mutasyon
sıklıkları: Türkiye’nin Ege Bölgesi kaynaklı populasyon çalışması</Başlık>
<Özetçe>Amaç: Biyolojik davranışın oldukça değişken olduğu gastrointestinal stromal tümörlerde
c-kit proto-onkogeni (KIT) ekzon 9, 11, 13 ve 17 aktivasyon mutasyonları tümörün klinik
davranışı ile ilişkilidir. Bu çalışmanın amacı Türk popülâsyonunda ilk kez gastrointestinal
stromal tümörlerde KIT geni ekzon 9, 11, 13 ve 17 mutasyonlarının dağılımlarının belirlenmesi
ve histopatolojik özellikler ile ilişkilendirilmesidir.
Gereç ve Yöntemler: 2006-2010 yılları arasında gastrointestinal stromal tümör tanısı almış
altmış hastanın formalinle fikse edilmiş parafine gömülmüş tümör dokularından, spin kolon
yöntemi kullanılark DNA izole edilmiştir. Elde edilen DNA’lar kapiller elektroforez tabanlı
DNA dizileme sisteminde KIT geni ekzon 9, 11, 13 ve 17 mutasyonlarının varlığı açısından
dizilendi.
Bulgular: Olguların KIT geni ekzon 9, 11, 13 ve 17 mutasyon sıklıkları sırasıyla % 8.3,
% 47.5, % 11.7 ve % 1.7 olarak saptandı. Klinikopatolojik özellikler ile mutasyon durumu
arasındaki ilişki analizine göre, genel mutasyon ve ekzon 11 mutasyon varlığı erkeklerde
kadınlara göre anlamlı olarak fazlaydı (p=0.004 ve p=0.003). İnce bağırsak tümörlerinde
mutasyon oranı da mide tümörlerine göre fazlaydı (p=0.05).
Sonuç: Sonuç olarak bu çalışma Türk gastrointestinal stromal tümör olgularının moleküler
sonuçlarının sunulduğu ilk çalışmadır. Olgularımız diğer çalışmalarla karşılaştırıldığında
farklı mutasyon eğilimlerine sahiptir ve bu durum kanser yönetiminde genotipleme araçlarının
kullanılması ile yoğunlaşan bireyselleştirilmiş tıbbın önemini açığa çıkarmaktadır.
Gastrointestinal stromal tümörlerde tümör davranışı ile ilişkili moleküler özelliklerin tanımlanması
tanı ve sağaltım süreçlerinin yönetiminde önemlidir.</Özetçe>
<Anahtar>Gastrointestinal stromal tümörler, KIT gen mutasyonları, DNA dizileme,
farmakogenomik</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yaşlanma ile antioksidanların ilişkisi</Başlık>
<Özetçe>Amaç: Bu çalışmada, vücuttaki kimyasal reaksiyonlara enerji sağlanmasında önemli rol
oynayan ve aynı zamanda lipofilik yapıda güçlü bir antioksidan olan koenzim Q10, malondialdehit
(MDA) ve total antioksidan (TAS) düzeyleri, paraoksanaz (PON) ve arilesteraz
enzim aktiviteleri gibi antioksidanların yaşlanma ile birlikte değişimlerini incelemek amaçlanmıştır.
Yöntemler: Çalışmaya Gaziantep’te ikamet eden yaşları 20–70 arasında değişen 160 sağlıklı
birey dahil edildi. Bireyler; 20–30 yaş grubu 50 kişi, 31–50 yaş grubu 75 kişi ve 51–70
yaş grubu 35 kişi olmak üzere 3 gruba ayrıldı. Gruplar obez olmayan, hiçbir fiziksel yakınması
bulunmayan kişiler arasından seçildi. Ayrıca bireylerin sağlıklı olup olmadıklarını
araştırmak amacıyla rutin biyokimyasal parametreleri ölçüldü. Alınan kanlardan hazırlanan
plazma örneklerinde koenzim Q10, MDA ve TAS düzeyleri, PON ve arilesteraz enzim aktiviteleri
ölçüldü. MDA düzeyi tiyobarbitürik asit metodu ile, TAS düzeyi, PON ve arilesteraz
enzim aktiviteleri spektrofotometrik yöntemle, koenzim Q10 ise HPLC yöntemi ile ölçüldü.
Bulgular: Çalışmamızda, yaş ile koenzim Q10 arasında bir ilişki olduğu tespit edildi
( - .001). Yaşlanma ile koenzim Q10’nun arttığı saptandı. MDA ile koenzim Q10, PON ve
arilesteraz enzim aktiviteleri arasında istatistiksel olarak anlamlı, negatif yönde doğrusal bir
ilişki bulundu ( - .01,  - .001).
Sonuç: S ağlıklı b ireylerde a ntioksidan s istem i leri y aşa r ağmen y eterli d üzeylerde i se v ücudu
oksidan bileşiklerden koruyabilmekte, ancak hastalık anında antioksidan bileşiklerin
düzeyi oksidan bileşiklerin yükselmesini önleyememektedir. Yaşın ilerlemesi tek başına hastalık
değil, ancak bir hastalık eşliğinde yaşlanma sürecini hızlandırmaktadır.</Özetçe>
<Anahtar>Koenzim Q10, paraoksanaz, arilesteraz, malondialdehit</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Diyabetik polinöropatili hastalarda eritropoietin uygulamasının eritrosit Na,KATPaz
aktivitesi üzerine etkileri</Başlık>
<Özetçe>Amaç: Bu çalışmada diyabetik polinöropatili hastalarda eritropoietin uygulamasının eritrosit
membranı Na,K-ATPaz aktivitesi üzerine etkisini araştırmayı amaçladık.
Metot: Çalışma Konya Eğitim ve Araştırma Hastanesi Nefroloji kliniği ve Selçuk Üniversitesi
Meram Tıp Fakültesi Hastanesi Biyokimya bölümünde yapıldı. Bu çalışma eritropoietin
tedavisine başlanacak, 11 diyabetik polinöropatili hasta ile sağlıklı 10 kontrol vakası
üzerine gerçekleştirildi. Hastalar diyabetik polinöropati tanısı almış, eritropoietin tedavisine
yeni başlanacak hastalardan seçilmiştir. Hastalarda eritropoietin 150 U/kg/hafta dozunda
kullanıldı. Sağlıklı kontrollerden ve diyabetik hastalardan eritropoietin uygulamasından
önce ve bir ay sonra olmak üzere heparinize kan örnekleri alındı. Eritrosit membranları izole
edildi ve eritrosit membranı Na,K-ATPaz aktviteleri ölçüldü. Na,K-ATPaz aktivitesi mmolPi.
mg.protein–1.10 min-1 olarak verildi.
Bulgular: Na,K-ATPaz enzim aktivitesi kontrol grubunda ve eritropoietin uygulamasından
önce ve sonra sırasıyla 2.91±0.38 µmolPi.mg.prt-1.10min-1, 1.93±0.38µmolPi.mg.prt-1.10min-1
ve 2.40±0.63 µmolPi.mg.prt-1.10min-1 olarak bulundu. Na,K-ATPaz enzim aktivitesi uygulama
öncesi hasta grubunda kontrol grubu ile karşılaştırıldığında azalmış olarak, uygulama
sonrası grupta hastaların bazal seviyeleri ile karşılaştırıldığında artmış olarak bulundu. Çalışmamızda
Eritropoietin tedavisinin 30. günündeki eritrosit zarı Na,K-ATPaz enzim aktivitesinin
tedavi öncesindeki Na,K-ATPaz enzim aktivitesine gore %24 arttığını gözlemledik.
Sonuç: Eritropoietin tedavisinin nöropatiyi iyileştirebildiği ve bu iyileşmenin, belirteç olarak
kullanılabilen Na+-K+ ATPaz enzim aktivitesi artışı ile desteklendiği sonucuna varılmıştır.</Özetçe>
<Anahtar>Eritropoietin, Na,K-ATPaz, diyabetik polinöropati.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Türk Populasyonunda aspirin cevapsızlığının PFA-100, serum tromboksan B2,
çözünür CD40 Ligand ve çözünür P-Selektin ile değerlendirilmesi</Başlık>
<Özetçe>Amaç: Aspirin tedavisi alan hastalarda tekrarlayan tromboembolik olayların sıklığının toplumda
%5.5-60 olduğu bildirilmiştir. Bu çalışmada, toplumumuzdaki aspirin cevapsızlığı
sıklığının “Platelet Function Analyzer-100 (PFA-100)” kapanma süresi (CT), serum tromboksan
B2 (TXB2), sCD40 ligand ve sP-selektin düzeyleri ile taranması amaçlanmıştır.
Materyal ve metod: Günlük 80-300 mg aspirin k ullanmakta olan hastalar (n=118) çalışmaya
alındı. Sağlıklı 66 bireyin PFA-100 CT’si kullanılarak toplumumuz için “cut-off” değeri
belirlendi. Hastaların PFA-100 test sonuçları, serum TXB2, sCD40L ve sP-selektin düzeyleri
ölçülerek birbirleriyle karşılaştırıldı. Bu esnada TXB2 düzeyinin ?80 ng/ml olması aspirin
cevapsızlığının bir göstergesi olarak kabul edildi.
Bulgular: PFA-100 testine göre hastaların %40’nda, serum TXB2 sonuçlarına göre ise hastaların
%8’inde aspirin cevapsızlığı bulundu. PFA-100 testine göre cevapsız hastalarda serum
TXB2, sCD40L ve sP-selektin düzeyleri aspirine duyarlı olan kişilere göre daha yüksek bulundu
( - .001, p=0.018, p=0.037).
Sonuç: Bundan önce bulunan sonuçlara benzer şekilde toplumumuzda PFA-100 testi ile aspirin
cevapsızlığı oranının oldukça yüksek çıktığı, diğer laboratuvar belirteçlerinin sonuçlarına
göre bu oranın daha düşük olabileceği anlaşılmaktadır. PFA-100 testi pozitif bireylerde
sonucun serum TXB2 düzeyi ile doğrulanması önerilir.</Özetçe>
<Anahtar>Anahtar kelimeler:</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yeni fungal alkali keratinazın Cunninghamella echinulata’dan saflaştırılması ve
özelliklerinin tanımlanması</Başlık>
<Özetçe>Amaç: Çalışmanın amacı Cunninghamella echinulata’dan alkali keratinazın saflaştırılması
ve karakterizasyonudur.
Gereç ve Yöntemler: Mantarın izole edilmesinde ve taranmasında temel tüylü besiyeri
kullanılmıştır. Saflaştırmada aseton çöktürmesi ve lektin agaroz affinite kolonu teknikleri
uygulanmıştır. Sıcaklık, pH, metal iyonları ve grup modifiye edici kimyasalların etkisi
araştırılmıştır.
Bulgular: Saflaştırılan keratinaz, molekül kütlesi 33 kDa, optimum pH’sı 4.5 ve 10, optimum
sıcaklığı ise 30°C ve 60oC olan serin proteazdır. Keratinaz affinite teknikleri ile 13.2
kat saflaştırılmıştır.
Sonuç: C.echinulata keratinazının PMSF ile inhibe olması bu enzimin serin proteaz olabileceğini
göstermektedir. Enzim TLCK, IAA, NEM ve NAI gibi grup özgül ajanlar ile inhibe
olmakta ve bu durum serin, sistein, tirozin ve lizin amino asitlerinin katalitik aktivitede
önemli rol oynadığını ortaya koymaktadır. Metal-kelatlayıcı ajanların enzim aktivitesi üzerine
bir etkilerinin olmayışı keratinazın metalloenzim olmadığını gösterse de enzim aktivitesinin
Mn²+ ile artışı enzimin metal ile aktive olduğunu belirtmektedir. Grup özgül ajanların
inhibitor etkisi enzimin herhangi bir divalan iyona gereksinim duymayan bir serin proteaz
olduğunu göstermektedir. İzole edilen enzimin iki farklı sıcaklık ve pH noktasında aktiviteye
sahip olması endüstriyel uygulamalarda değişken olmasını sağlamaktadır.</Özetçe>
<Anahtar>Keratinaz, keratin, lektin agaroz afinite kolonu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Peynir altı suyundan laktik asit üretimine besin ilavelerinin etkileri</Başlık>
<Özetçe>Amaç: Çalışmanın amacı, Laktik asit üretimi ve üretilen laktik asitin enantiyomerik aşırılığına,
mikroorganizma türü, substrat derişimi, peynir altı suyuna maya özütü (w/v), MnSO4.
H2O, MgSO4.7H2O ilavesinin etkisinin araştırılmasıdır.
Gereç ve Yöntemler: Fermentasyon, 250 mL’lik erlenlerde 100 mL çalışma hacminde, kesikli
olarak gerçekleştirilmiştir. Laktik asit üretimine farklı laktik asit bakteri türlerinin (yedi
bakteri türü), maya özütü derişimi (% 0-1 w/v), mangan sülfat derişimi (%0.003-0.02 w/v) ve
magnezyum sülfat derşimi (% 0.005-0.01 w/v) etkileri incelenmiştir. Laktik asit ve laktoz
Phen. Rezex. RHM Mon. (300x7.8 mm) kolon ile HPLC’de belirlenmiştir. Laktik asit enantiyomerleri
kiral kolon (Shodex Orpak CRX-853) kullanılarak yine HPLC’de belirlenmiştir.
Sonuç: Peynir altı suyuna ilave besin maddeleri (maya özütü, MnSO4) eklendiğinde, laktik
asit derişimi kontrol deneyine göre yaklaşık üç kat artmıştır. En yüksek laktik asit derişimi 48
saat süren fermentasyon sonunda, Lactobacillus casei NRRL-B-1922 ile % 0.4 maya özütü
ve %0.007 MnSO4 varlığında elde edilmiştir. En yüksek laktik asit derişimi 61 g/L ve dönüşümü
% 94’dür. Fermentasyon ortamına sadece % 0.5 maya özütü eklenerek yaklaşık olarak
aynı dönüşüme (% 93) 48 saat süren fermentasyon ile ulaşılmıştır. L. casei NRRL-B-1922 ile
üretilen laktik asit genellikle L(+) laktik asittir ve bütün koşullarda % 99 ee elde edilmiştir.
Tartışma: Bu çalışmada, laktik asit dönüşümünü ve verililiğini artırmak için peynir altı
suyuna sadece maya özütü eklenmesi gerektiği önerilmiştir.</Özetçe>
<Anahtar>Laktik asit, peynir altı suyu, kesikli fermentasyon, Lactobacillus casei,
enantiyo seçimlilik.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sigara kullanımının hematolojik parametrelere etkisi: Sigara kullanan erkekler ile
kullanmayan bireylerin karşılaştırılması</Başlık>
<Özetçe>Amaç: Sigara kullanımının insan sağlığı üzerine olan etkisi ciddi boyutlardadır, hatta birçok
durumda ölüme neden olmaktadır. Çalışmanın amacı Pakistan’ın Quetta şehrinde yaşayan
erkeklerde sigara kullanımının kanın biyokimyasal özelliklerine olan yan etkilerinin araştırılmasıdır.
Yöntem: Çalışmaya yüz kırk iki erkek birey katılmıştır: Sigara kullanan bireyler (n=71) ve
sigara kullanmayan bireyler (n=71). Sigara içen bireyler en az 3 senedir düzenli olarak günde
11-20 sigara içen bireylerdir. Tam kan sayımı Nihon Codon tam otomatik hematolojik analizör
ile yapılmıştır.
Bulgular: Sigara içen bireylerde beyaz kan hücreleri ( - .027), kırmızı kan hücreleri
( - .011), hemoglobin ( - .001) ve hematokrit ( - .006) düzeyleri belirgin bir şekilde yüksek,
ortalama korpusküler hemoglobin derşimi ( - .009) ve platelet crit ( - .017) ise düşük
bulunmuştur.
Sonuç: Çalışma bulguları sürekli sigara kullanımının hematolojik parametreler (hemoglobin,
hematokrit, beyaz ve kırmızı kan hücrelerinin sayısı ve platelet crit vb.) üzerine ciddi yan
etkilerinin olduğunu göstermektedir. Bu değişimler ateroskleroz, polisitemia vera, kronik
obstrüktif akciğer hastalığı ve/vaya kardiyovasküler hastalıkların gelişimi ile ilişkili olabilir.</Özetçe>
<Anahtar>Sigara kullanımı, hematolojik parametreler, kan sayımı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Türkiye’de Sağlık Bilimleri Doktora Programlarından Mezun Olanların
Kariyerleri ve Araştırma Performansları</Başlık>
<Özetçe>Bu derlemenin amacı, Türkiye’de 1985 ve 2010 yılları arasında üç Sağlık Bilimleri
Enstitütüsü’nün sekiz farklı doktora programında doktora eğitimlerini tamamlayan doktora
mezunlarının statülerini, araştırma motivasyonlarını pozitif ve negatif yönde etkileyen
faktörleri değerlendirmek ve dünyadaki mevcut durum ile karşılaştırmaktır. Web-temelli ankete
dayalı pilot çalışmamızdan elde edilen bazı bilgiler şunlardır: PhD mezunlarının çoğu
(%83) tıp fakültelerinin temel bilimler bölümünde akademik pozisyonda görev almaktadırlar.
Mezunların %94.2’si araştırma için kişisel motivasyonun önemli olduğunu belirtirken,
%54’ü de uygun araştırma ortamının önemli olduğunu ifade ettiler. Araştırma projeleri için
en büyük kısıtlılık, mezunların %52’si tarafından parasal desteğin bulunamaması olarak,
%21’i tarafından da teknisyen sayısının yeterli olmaması şeklinde belirtildi. Literatürde PhD
mezunlarına yönelik çalışmalar aşağıdaki hususlara dikkat çekmektedir: PhD mezunlarının
sayısı giderek artmaktadır ve buna bağlı olarak mezunların kariyer tercihleri akademik
ortamdan endüstriye doğru değişmektedir. Bu durum, pilot çalışmamızdaki bulgularla paralellik
göstermemektedir. Literatürde eğitim-öğretim ile ilgili olarak “iyi araştırıcı ve aynı
zamanda iyi eğitici” görüşü baskındır. Pilot çalışmamızda yer alan mezunlar PhD eğitimleri
sırasında eğitim aktivitelerinde sorumluluk aldıklarını ifade ettiler. Mezunların PhD eğitimleri
sırasında eğitim aktivitelerinde aktif olarak rol almalarının, akademik gelişimlerine
olumlu yönde katkı sağlayacağını düşünmekteyiz. Sonuç olarak Türkiye’de Sağlık Bilimleri
doktora mezunlarının çoğunluğu (%83) üniversitelerde akademik pozisyonlarda yer almaktadır.
Araştırma için parasal destekte ve personelde yetersizliğe rağmen araştırma projelerini
gerçekleştirmekteler ve ilk isim olarak yayınlamaktadırlar.</Özetçe>
<Anahtar>Doktora eğitimi, sağlık bilimleri, doktora mezunlarının kariyerleri,
araştırma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Amilaz Üreticisi Mayaların İzolasyonu ve Karakterizasyonu ve Amilaz
Üretiminin Arttırılması</Başlık>
<Özetçe>Amaç: Doğadan elde edilen pek çok mayanın bakterilere nazaran daha zararsız olmasından
dolayı, son yıllarda biyoteknolojik işlemlerde kullanılma potansiyeli olan mayalara karşı ilgi
artmıştır. Bu nedenle çalışmada, amilaz üretici mayaların izolasyonu, karakterizasyonu ve
amilaz enzimi üretimi üzerine çeşitli parametrelerin etkisinin araştırılması amaçlanmıştır.
Gereçler ve Yöntemler: Mayaların izolasyonu için 5 farklı kaynak kullanılmıştır. Amilaz
üretiminin taranması için izolatlar, Amilaz Aktivite Ortamında 30°C’de 3 gün inkübe edilmiştir.
Amilaz aktivitesi, dinitrosalisilik asit yöntemine göre saptanmıştır. Amilaz üretici
maya izolatlarının moleküler karakterizasyonu, 5.8S ve 18S rRNA bölgelerinin restriksiyon
fragment uzunluk polimorfizmi (RFLP) ve 26 rDNA bölgesi D1/D2 domaini sekans analizi
ile gerçekleştirilmiştir.
Bulgular: 5 farklı kaynaktan toplamda 25 adet maya elde edilmiştir. Amilaz üretiminin
taranması için nişasta içeren ortamda inkübasyondan sonra, 12 maya izolatı amilaz üretmiş
ve bunlardan 3 tanesi en yüksek amilaz aktivitesi göstermiştir. En yüksek aktivite gösteren
izolatlar (19-3, 19-6 ve 19-7), S. fibuligera olarak tanılanmıştır. Strainler en yüksek amilaz
üretimini 30°C ve pH 5.5’de göstermiştir. Katkı maddelerinden sodyum klorür, polietilen glikol,
sodyum dodesil sülfat, Triton X-100 ve Tween 80 amilaz üretimini artırmıştır. Diğerleri,
enzim üretimi üzerine negatif etki göstermiştir.
Sonuç: Ç alışma, u ygun f ermentasyon k oşullarının v e u ygun b üyüme p arametrelerinin s eçiminin,
S. fibuligera tarafından amilaz üretiminde anahtar roller oynadığını göstermiştir.</Özetçe>
<Anahtar>Saccharomycopsis fibuligera, maya, moleküler karakterizasyon, amilaz
üretiminin artırılması</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>"XV. Uygulamalı Flow Sitometri Eğitimi”nin Değerlendirilmesi</Başlık>
<Özetçe>Flow sitometri (FSM, akan hücre ölçer) heterojen hücre toplulukları içinde yer alan hedef
hücreler hakkında bilgi toplayan ve çok parametreli analizini yapan güçlü bir tekniktir.
Türkiye’de FSM eğitimi ihtiyacını karşılamak, yöntem ve ilgili problemleri paylaşan sağlam
bir bilgi ağı kurmak, bilgileri güncellemek amacıyla, İstanbul Üniversitesi, Deneysel Tıp
Araştırma Enstitüsü (İ.Ü. DETAE), İmmünoloji Anabilim Dalı tarafından her sene teorik
ve pratik bölümlerden oluşan yıllık FSM kursu düzenlenmektedir. Bu yazı, 8 - 12 Haziran
2009 tarihlerinde düzenlenen “Uygulamalı Flow Sitometri Eğitimi” nin katılımcı anketini
değerlendirmektedir.</Özetçe>
<Anahtar>Flow sitometri, eğitim, uygulama</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Hasta ve aileye genetik yaklaşım: MECP2 geninde p.R270X mutasyonu olan Rett
Sendromlu olgu</Başlık>
<Özetçe>Rett Sendromu, X’e bağlı dominant kalıtılan, esas olarak kızları etkileyen nörogelişimsel bir
hastalıktır. Hastaların %80’inden MECP2 gen mutasyonları sorumludur. En sık mutasyonlar,
genin ekzon 3 ve 4’ünde bulunmaktadır. MECP2 gen değişikliklerinin çoğu de novodur ve
tekrar riski düşüktür. Hastaların yaklaşık %1’i ailesel olgulardır ve klinik bulguları olmayan
taşıyıcı anneler bildirilmiştir. Biz burada Rett sendromu tanı kriterlerinin hepsini içeren 3
yaşında kız hastayı sunuyoruz. Sekans analizi ile MECP2 geninin 3. Ekzonunda, de novo
heterozigot c.808C>T mutasyonu saptandı. Bu hastayı, Rett sendromu moleküler analizinde
izlenen yolun önemini vurgulamak için sunuyoruz. Bununla birlikte, hastada mutasyon saptandığı
zaman, annede moleküler analiz yapılması, doğru bir genetik danışma verilebilmesi
için oldukça önemlidir.</Özetçe>
<Anahtar>Rett sendromu, MECP2 geni, moleküler analiz, genetik danışma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Glutatyon S-Transferaz Mu izoziminin Tip 1 diyabet ve antioksidanlar ile
düzenlenmesi</Başlık>
<Özetçe>Amaç: G ünümüzde a rtan o ksidatif s tresin, d iyabet h astalığı i le i lişkili k ronik k omplikasyonlar
ve diyabetin patogenezi ile ilişkisi olduğu bilinmektedir. Oksidatif
stresin diyabetin komplikasyonlarındaki görevleri çok çalışılmış olmasına rağmen,
detoksifikasyon enzimlerinin diyabet ve antioksidan uygulamaları ile moleküler
olarak nasıl düzenlendiği, hücre içi yolakların karmaşıklığı nedeniyle açıkça belirlenememiştir.
Yöntemler: Diyabetin hayvansal modeli, sıçanlarda tek doz streptozotocin uygulaması
ile oluşturulmuştur. Sıçanlar üç hafta boyunca DL-a-lipoik asit (LA), vitamin
C (VC) ve her ikisinin kombinasyonu ile muamele edilmiş, bütün gurupların karaciğer
dokularında lipit peroksidasyonu, protein oksidasyonu ve indirge GSH düzeyleri
ölçülmüştür. Glutatyon S-Transferaz Mu (GST-Mu) izozim aktivitesi enzime özel sübstrat kullanılarak,
mRNA ve protein ekspresyonu RT-PCR ve Western blot teknikleri ile belirlenmiştir.
Bulgular: Diyabetik hayvanlarda lipid peroksidasyonu ve protein oksidasyonu ürünlerinin istatisitksel
olarak yükseldiği ( - .05) ve LA ve VC gibi iki güçlü antioksidanın tekil veya birlikte uygulamasının
bu yükselmeyi normale getirdiği bulunmuştur. GST-Mu enzim aktivitesinin diyabetik
gurupta anlamlı ölçüde azaldığı ve bu azalmanın nedeninin, RT-PCR ve Western blot analizleri ile
elde edilen düşük mRNA ve protein ekspresyon seviyelerine dayanarak, enzimin gen ekspresyonu
düzeyinde gerçekleştiği ortaya çıkarılmıştır. Antioksidan uygulamalarının gen ekspresyon düzeylerini
değiştirmediği, fakat protein ekspresyonlarını ilave olarak düşürdüğü bulunmuş, bu durum
GST-Mu izoziminin antioksidanlar ile post-translasyonel olarak düzenlenmesi ile açıklanmıştır.
Sonuç: Çalışma ile diyabette oksidatif stresin ve antioksidan uygulamalarının etkileri ortaya çıkarılmış,
GST-Mu enziminin diyabet ile aşağı yönde düzenlendiği ve düzenlenmenin gen ekspresyonu
düzeyinde gerçekleştiği bulunmuştur. İleri post-translasyonel modifikasyon çalışmaları,
streptozotocin ile oluşturulmuş diyabetik sıçanlarda oksidatif stresin detoksifikasyon enzimlerinin
düzenlenme mekanizmalarını ortaya çıkaracaktır.</Özetçe>
<Anahtar>GST-Mu, gen ekspresyonu, lipid peroksidasyonu, protein karbonilasyonu,
diabetes mellitus</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Meme Kanseri Hücre Soylarında Kemoterapiyi Takiben Oluşan Gen Metilasyon
Değişiklikleri</Başlık>
<Özetçe>Amaç: DNA promotör metilasyonu yoluyla gen ekspresyonunun epigenetik modülasyonu
kanser hücrelerinde kemoterapiye karşı dirence neden olabilir. Bir demetile edici ajan olan
desitabin (5-aza-2’-deoksisitidin) epigenetikle susturulmuş genleri yeniden aktive ederek
standart kemoterapi rejimleri ile sinerjistik etki gösterebilir. Bu in vitro çalışmada, desitabin
ve desitabinin antrasiklin-bazlı tedavi (FEC:5-Florourasil+Epirubisin+Siklofosfamid) ile
kombinasyonunun meme kanseri hücrelerinde gen metilasyon seviyelerine etkisi araştırıldı.
Metot: Desitabinin tek başına ve FEC ile kombinasyonunun farklı genlerin metilasyon
seviyeleri üzerine etkisi insan MDA-MB-231 ve MCF-7 meme kanseri hücre soylarında
araştırıldı. Desitabinin hücre canlılığı üzerine etkisi MTT canlılık testi ile çalışıldı. DAPK,
TMS1, MGMT ve genel metilasyon göstergesi olan LINE-1 genlerinin metilasyon seviyelerini
belirlemek için Methylight realtime PCR ve metilasyon spesifik PCR kullanıldı.
Bulgular: LINE-1 metilasyon seviyesi desitabin ve FEC kombinasyon tedavisinden sonra
her iki hücre soyunda da anlamlı olarak azaldı. MDA-MB-231 hücrelerinde, desitabin ve
FEC kombinasyonunun TMS1 ve MGMT gen promotöründe metilasyon seviyelerinde
azalmaya sebep olduğu gözlenirken aynı etki MCF-7 hücrelerinde gözlenmedi.
Sonuç: Antrasiklin-bazlı kemoterapinin, desitabin gibi bir demetilasyon ajanı ile
kombinasyonu metilasyon aracılığıyla apoptozisle ilişkili genlerin modülasyonu neden
olarak kemoterapi sonucunu etkileyebilir. Daha da önemlisi, bu modülasyonun hücre tipine
bağlı olarak gerçekleşebileceği görülmektedir.</Özetçe>
<Anahtar>DNA metilasyonu, meme kanseri, apoptozis, desitabin, FEC</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Temel Tıp</Etiket>
<Başlık>Deneysel kolitte L-karnitinin serum paraoksonaz,
arilesteraz ve laktonaz aktivitelerine ve oksidatif duruma
etkisi</Başlık>
<Özetçe>Amaç: Oksidatif stres inflamatuvar barsak hastalıklarının patogenezinde önemli rol
oynar. Bu çalışmada, antioksidan L-karnitinin deneysel kolitte, kolonda da sentez edilen
paraoksonaz 1 enzim aktivitelerine ve oksidatif duruma etkisini inceledik.
Gereç ve Yöntem: Wistar albino dişi sıçanlar kontrol, kolit, ön tedavi ve tedavi olmak üzere
rastgele dört gruba ayrıldı. Kolit oluşturmak için kolit, tedavi ve ön tedavi gruplarına tek doz
1 mL asetik asit (%4) intrarektal olarak uygulandı. Ön tedavi grubuna kolit oluşturulmadan
1 saat önce, tedavi grubuna ise kolit oluşturulduktan 24 saat sonra 500 mg/kg L-karnitin
tek doz halinde intraperitoneal olarak verildi. Tüm gruplar intrarektal uygulamadan 48 saat
sonra sakrifiye edildi. Kolit varlığı histopatolojik olarak gösterildi. Serumda paraoksonaz,
arilesteraz ve laktonaz aktiviteleri, total oksidan ve antioksidan durum, malondialdehit ve
total sialik asit ölçüldü. Oksidatif stres indeksi formülden hesaplandı.
Bulgular: Asetik asitle kolit oluşturulan grupta serum malondialdehit, total sialik asit, total
oksidan durum ve oksidatif stres indeksi anlamlı olarak artarken, paraoksonaz, arilesteraz
ve laktonaz aktiviteleri ve total antioksidan durum anlamlı olarak azaldı. L-Karnitin
malondialdehit, total sialik asit, total oksidan durum ve oksidatif stres indeksinde anlamlı bir
azalmaya yol açarken, sadece tedavi grubunun serum arilesteraz ve laktonaz aktivitelerinde
anlamlı bir artışa yol açtı.
Sonuç: Asetik asitle oluşturulan deneysel kolitte L-karnitin, arilesteraz ve laktonaz
aktivitelerini arttırıcı, oksidatif stresi azaltıcı bir etkiye sahiptir. Bu nedenle L-karnitin,
inflamatuvar barsak hastalıklarının tedavisinde yararlı olabilir.</Özetçe>
<Anahtar>Deneysel kolit, L-karnitin, paraoksonaz, arilesteraz, laktonaz, oksidatif
stres, malondialdehit, total sialik asit</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Lipid peroksidasyonu ve serbest radikal oluşumuna karşı yenilebilir istiridye
Paphia malabaricanın (Chemnitz) rolü</Başlık>
<Özetçe>Amaç: Doğal bir antioksidan olarak Paphia Malabaricanın (kemnitz) lipid peroksidasyonu
ve serbest radikal oluşumuna karşı etkilerinin invitro ortamda araştırılması.
Gereç ve Yöntemler: Paphia malabarica ekstraklarının antioksidan aktivitesi 2,2-difenil-
2-pikiril-hidrazil ile hidroksi radikallerinin temizlenmesi ve lipid peroksidasyonunun
baskılanması fonksiyonu olarak spektrofotometrik yöntemle ölçülmüş ve sonuçlar standart
sentetik antioksidan bileşiklerden elde edilen değerlere karşı yüzde nispi aktivite olarak
sunulmuştur. Ek olarak örnek ekstraktlardan absorbansda eksponansiyel artış ve ferrik
indirgeyici antioksidan güç olarak sırasıyla indirgeme potansiyeli ve antioksidan bileşen
mevcudiyeti ölçülmüştür.
Bulgular: 2,2-difenil-2-pikiril-hidrazil radikalinin radikal temizleme potansiyeli
ve indirgeyici gücü doza bağımlı olarak artıs gösterdi. Metanollü ekstrakt ile lipid
peroksidasyonunun inhibisyonu ve hidroksi radikali temizlenmesi ile olan direkt
korelasyonu hücreyi reaktif oksijen türlerine karşı koruyucu potansiyeline işaret etmektedir.
Ferrik indirgeyici antioksidan güç deneyinde artan askorbik asit eşdeğerlikleri indirgeyici
reaksiyonlardaki rolünü ayrıca desteklemektedir.
Sonuç: İstiridye P. Malabaricanın metanollü ekstraktlarının doza bağımlı antioksidan cevabı
ve lipid peroksidasyon reaksiyon zincirlerini kırmadaki rolü reaktif oksijen türlerine bağlı
radikal reaksiyonlarına karşı potansiyalini vurgulamaktadır. Bu araştırma bir deniz besini
P. Malabaricanın doğal antioksidan kaynağı olarak nutrasötik özelliği üzerine kapsamlı ilk
çalışmadır.</Özetçe>
<Anahtar>Paphia malabarica, antioksidan, serbest radikaller, DPPH, lipid
peroksidasyonu (LPX)</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Anti-HP IgG antikoru pozitif ve negatif bireylerde tam kan sayım parametreleri</Başlık>
<Özetçe>Amaç: Bu çalışmanın amacı, Helicobacter pylori’ye (HP) karşı IgG antikoru (anti-IgG)
pozitif ve negatif olan bireylerde tam kan hücre parametreleri arasında farklılık olup
olmadığının belirlenmesidir.
Yöntemler: Hasta bilgileri taranarak elde edilen bilgiler ışığında, anti-HP IgG antikoru
ölçümü gerçekleştirilen toplam 125 birey çalışmaya alındı. Anti-HP IgG antikoru pozitif
olan 85 birey IgG pozitif grup, anti-HP IgG antikoru negatif olan 40 birey ise IgG negatif
grup olarak çalışmaya katıldı.
Bulgular: Anti-HP IgG antikoru pozitifliği ile cinsiyet arasında anlamlı bir ilişki bulunmadı.
Bununla birlikte, IgG pozitif grupta, ortalama korposküler hacim anlamlı derecede azalmış
ve yüzde eozinofil değeri artmış olarak bulundu (p=0.04).
Sonuç: Çalışmamızın sonuçları, Anti-HP IgG antikoru pozitif grubun azalmış ortalama
korposküler hacim ve artmış eozinofil seviyeleriyle karakterize olduğunu göstermektedir.
Bu sonuçlar kronik gastritteki inflamatuvar değişikliklerin belirtisi olabilir.</Özetçe>
<Anahtar>tam kan sayımı, anti-HP antikoru, ortalama korposküler hacim</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İnsan kolorektal adenokarsinom hücrelerindeki Ca2+ sinyal iletimi üzerine
ekonazolün etkisi</Başlık>
<Özetçe>Giriş: Geniş kullanım alanına sahip, antifungal etkili Ekonazol bir azol bileşiğidir ve şimdilerde
farklı terapotik etkileri çalışılmaktadır. Son zamanlarda ekonazolün antitümoral etkileri
hem in vivo hem de hücresel düzeyin de gösterilmiştir. Bununla birlikte, etki mekanizması
halen kesin belli değildir.
Amaç: Çalışmanın amacı İnsan adenokarsinom hücre kültürlerinde Ekonazolün hücre içi
Ca2+ sinyal iletimi yollarındaki etkisinin belirlenmesidir.
Metot: Ca2+ konsantrasyonu Fura 2-yüklenmiş HT29 hücrelerinde floresan işaretlemeyle ölçülmüştür.
Cary Eclipse spektrofotometre (Varian Ltd., Madrid, Spain) kullanılarak, 1 ml’lik
karıştırılmış HT29 hücrelerinde, 340 ve 380 nm eksitasyon dalga boylarında ve 510 nm emisyonda
fluoresans ölçülmüştür.
Bulgular: E konazolün C a2+ homeostazı üzerine dual etkisi olduğu gösterilmiştir. Bu etki
doza bağımlı Ca2+ konsatrasyonundaki artış sonucunda görülmüştür. Hem Tapsigargin-duyarlı
depolardan hem de hücredışından Ca2+ girişi etkiye katkıda bulunmuştur. Fosfolipaz
C-bağımlı bir yolağın ekonazol tarafından aktive edildiği ispatlanmıştır. Ek olarak, ekonazolün
Ca2+’un depolanmak üzere fizyolojik aktivasyonunu yüksek oranda inhibe ettiği
gösterilmiştir.
Sonuç: Bu çalışma, Ekonazolün insan adenokarsinom HT29 hücre kültürlerinin fizyolojisini
çeşitli moleküler mekanizmalarla etkilediğini göstermiştir.</Özetçe>
<Anahtar>Ekonazol, Ca2+ sinyal iletimi, HT29 hücre kültürü.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Filatelide tıp: Karl Landsteiner, kan gruplarının kurucusu</Başlık>
<Özetçe>Karl Landsteiner immunitenin basamaklarını araştıran ilk bilim adamlarından biridir ve
serolojinin kurucusu olarak tanınır. İnsan kanının birden fazla tipi olduğunu kanıtlamış ve
hemaglütinasyona dayanan ABO sistemini ortaya koymuştur. Kan gruplarının bulunuşu tıp
uygulamasında kan transfüzyonunu rutin hale getirmiştir. Landsteiner bu buluşuyla, 1930 yılında
tıp veya fizyoloji alanında Nobel ödülüne layık görülmüştür.Bu çalışma, filateli aracılığıyla
kan gruplarının keşif sürecine ve bu keşfin arkasındaki hekim olan Karl Landsteiner’ın
hayatına genel bir bakış sunmayı hedeflemektedir.</Özetçe>
<Anahtar>Karl Landsteiner, kan grupları, transfüzyon, tarih, filateli</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>L-Name ile hipertansiyon oluşturulan sıçanların beyin dokularındaki oksidatif
stres üzerine lisinoprilin etkisi</Başlık>
<Özetçe>Amaç: Arteriyel hipertansiyon sıklıkla oksidatif stresle bağlantılı patolojilerle ilişkilidir.
Anjiotensin Dönüştürücü Enzim (ADE) inhibitörleri hipertansiyon ve koroner kalp hastalıkları
tedavisinde etkili ve güvenilir bir şekilde kullanılmaktadır. Ancak hipertansiyonla ilişkili
serebrovasküler ve nörodejeneratif hastalıklardaki ADE inhibitörleri kullanımının önemi
henüz netlik kazanmamıştır. Bu çalışmada, bir ADE inhibitörü olan lisinoprilin L-NAME
(N?-nitro-L-Arjinin Metil Ester hidroklorid) ile hipertansiyon oluşturulan sıçanların
beyin dokularındaki oksidatif stres ve antioksidan enzim aktiviteleri üzerine olan etkisini
araştırmayı amaçladık.
Yöntem: 32 adet Sprague-Dawley cinsi sıçan 4 gruba bölündü: Kontrol, L-Name, L-Name
ve lisinopril, sadece lisinopril. Hipertansiyon, sıçanların içme sularına 75mg/kg L-Name
katılıp, ağız yoluyla 6 hafta verilerek oluşturuldu. Sıçanlar 6 hafta süreyle 10mg/kg dozunda
lisinopril ile tedavi edildi. Tail cuff metoduyla birinci, üçüncü ve altıncı haftalarda sistolik
kan basınçları ölçüldü. Malondialdehid (MDA), süperoksit dismutaz (SOD), katalaz (CAT)
ve glutatyon peroksidaz (GSH-Px) enzim aktiviteleri beyin dokusundan ölçüldü. Nitrik oksit
(NO) seviyeleri ise plazmadan ölçüldü.
Bulgular: Bizim sonuçlar L-NAME’nin hayvanların sistolik kan basıncında artışa yol
açtığını göstermiştir. Lisinoprilin antihipertansif etkisi gözlendi. L-Name verilen grupta
malondialdehid seviyeleri önemli oranda arttı ve antioksidan enzim aktiviteleri azaldı
( - .05). Bunun yanında lisinopril verilen grup ile diğer gruplar arasında antioksidan enzim
aktivitelerine göre istatistiksel olarak anlamlı farklılık görülmedi (p>0.05).
Sonuçlar: Çalışmamızda, hipertansiyon beyin dokusunda oksidatif hasara yol açmıştır.
Lisinopril hipertansiyon nedenli oksidatif hasarı önlemesine rağmen, doğrudan antioksidan
etkilere sahip değildi. Lisinoprilin beyin dokusundaki etkisinin kesinleşmesi için ileri
çalışmalara ihtiyaç vardır</Özetçe>
<Anahtar>L-NAME (N?-nitro-L-Arjinin Metil Ester hidroklorid), hipertansiyon,
lisinopril, oksidatif stres, antioksidan enzimler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Romatoid artritli hastalarda asimetrik dimetilarjinin ve arjinin düzeyleri</Başlık>
<Özetçe>Amaç: Romatoid artrit (RA) ataklar ile seyreden kronik inflamatuar bir hastalıktır ve
sıklıkla erken ateroskleroz gelişimi ile birliktedir. RA hastalarında erken ateroskleroz
gelişimini hızlandıracak birçok faktör bulunmaktadır. Yüksek serum asimetrik dimetil
arjinin (ADMA) düzeyleri endotel bütünlüğünü ve fonksiyonunu bozarak ateroskleroz
gelişimini hızlandıran bağımsız bir faktör olarak kabul edilmektedir. Çalışmamızda
RA hastalarında ADMA, arjinin ve sitrülin düzeylerini, hastalık aktivasyonundaki
olası rolü içinde aktivite parametreleri ile ilişkisini araştırmayı amaçladık.
Yöntemler: RA tanısı almış ve romatoloji kliniğinin takibinde olan 92 RA hastası ve bilinen
herhangi bir hastalığı olmayan 34 sağlıklı kontrol çalışmaya dâhil edildi. Serum ADMA, arjinin ve
sitrülin düzeyleri pre-kolon derivatizasyon-HPLC yöntemi ile saptandı. Rutin takip parametreleri
olarak kullanılan eritrosit sedimantasyon hızı ve CRP değerleri hasta dosyasından alındı.
Bulgular: ADMA düzeyleri RA hasta grubunda anlamlı derecede artarken, arjinin
düzeylerinde azalma saptandı. Sitrülin seviyelerinde anlamlı bir değişikliğe rastlanmadı.
Arjinin ve sitrülin arasında anlamlı zayıf bir korelasyon saptanırken, ADMA, arjinin ve sitrülin
ile CRP, sedimantasyon hızı, hastalık şiddeti ve süresi arasında önemli bir ilişki saptanmadı.
Sonuç: Bulgularımızda yüksek ADMA düzeylerinin azalan arjinin düzeyleri ile birlikte
olmasının romatoid artritte artan arjinin-ADMA dönüşümünün bir göstergesi olabileceği
yanında, bu hastalarda artan prematür ateroskleroz gelişiminde de rol oynayabileceğini
göstermektedir. Yüksek ADMA düzeylerinin NO bağımlı vazodilatasyonu engellemesi
nedeni ile prematür ateroskleroz gelişiminde, ADMA’nın rolünün inflamasyondan bağımsız
olabileceğini düşündürmektedir.</Özetçe>
<Anahtar>ADMA, arjinin, sitrülin, CRP, romatoid artrit.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Esrar (cannabis) ve opiyat testleri için ölçme belirsizliği
değerinin saptanması ve klinik karar değerine etkisi</Başlık>
<Özetçe>Amaç: Ölçme belirsizliği; ölçüm sonucuna atfedilebilecek olasılıkların dağılımını gösteren
bir parametredir. Aynı zamanda “ölçme belirsizliği” kavramı, ölçüm kalitesinin kantitatif bir
göstergesidir. Ölçme belirsizliği değerlerinin kullanımı; özellikle referans aralıkları limitlerine
ve karar değerlerine yakın laboratuvar sonuçlarının doğru şekilde yorumlanabilmesi için
gerekli bir parametredir. Esrar (50mg/dL) ve opiyat (200 mg/dL) ölçümünde sonuçların karar
değerinin altında ve üstünde kalması adli önem arz etmektedir.
Bu çalışmanın amacı, hastanemiz laboratuvarımızda çalışılan adli önem taşıyan esrar ve opiyat
için ölçme belirsizliğini saptamak ve retrospektif olarak 7259 hastanın sonuçlarını hesaplanan
belirsizlik değerine göre tekrar yorumlamak ve sınır değerlerimize çözüm önerisi getirmektir.
Gereç ve Yöntem: Bir yıllık iç kalite kontrol sonuçları değerlendirilerek laboratuvar içi
tekrarlanabilirliği gösteren toplam ölçme belirsizliğinin bileşenlerinden biri olarak “Rw
komponenti” hesaplandı. Belirsizliğin bias komponentini hesaplamak için sertifikalı referans
materyalin (kalibratörün) tekrarlanabilirliğinden elde edilen belirsizlik değeri kullanıldı. Tüm
belirsizlik bileşenleri standart belirsizlik değerine dönüştürüldü. Ortak kombine standart
belirsizlik değeri oluşturuldu ve bu değer üzerinden genişletilmiş belirsizlik değeri hesaplandı.
Retrospektif olarak karar değerine yakın olan sonuçlar, hesaplanan belirsizliğe göre tekrar
değerlendirildi.
Bulgular: Ölçme belirsizliği değerlerimiz sırasıyla esrar için % 9.3; opiyat için
% 10.17 bulunmuştur. Retrospektif olarak taradığımız 7259 hastanın sonuçlarına ölçme
belirsizliği değerleri eklendiğinde ve çıkarıldığında 161 hastada esrar, 6 hastada opiyat karar
değerlerinin değiştiği gözlenmiştir.
Sonuçlar: Adli özellik gösteren testler karar değerine göre pozitif veya negatif olarak
değerlendirilmektedir. Ancak ölçme belirsizliği ile birlikte değerlendirildiklerinde karar
değerine yakın sonuçların değişebileceği görülmüştür. Bu durumda doğrulama testlerinin
yapılarak sonuç verilmesi gerekliliği ortaya çıkmaktadır.</Özetçe>
<Anahtar>Cannabis, opiyat, ölçme belirsizliği</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Tip 2 diyabette mdr1 gen polimorfizmlerinin rolü</Başlık>
<Özetçe>Amaç: ABCB1/MDR1 170 kDa’luk transporter protein olup P-glikoprotein (P-gp) olarak ta
bilinir ve hücresel lipid ve ilaç taşınması ile ilişkilidir. Son yıllarda MDR1 ve lipid taşınması
üzerine etkisine odaklanan çalışmalarda P-gp taşıyıcı proteininin normal dokulardaki
ekspresyonunun ilaç düzenlemesi ve yanıtında önemli bir rol oynadığı gösterilmiştir. Ayrıca,
MDR1 genindeki bazı polimorfizmlerin P-gp ekspresyonunu değştirdiği bilinmektedir.
Çalışmamız MDR1 C3435T ve C1236T gen polimorfizmlerinin diyabetik hastalarda
dislipidemi üzerindeki etkisini incelemeyi amaçlamaktadır.
Yöntemler: Amacımız doğrultusunda MDR1 genotiplerinin tayini için 77 hasta ve 75
kontrolde PCR-RFLP metodu kullanıldı.
Bulgular: Çalışma gruplarında MDR1 C3435T ve C1236T gen polimorfizmleri açısından
anlamlı bir bulguya rastlamadık. Ancak C136T mutant T alleli taşıma oranı hasta grubunda
anlamlı olarak a rtmış olarak s aptanmıştır ( p = 0.026 OR: 1.679 % 95 C I: 1.062 – 2 .652 ).
Ayrıca MDR1 C3435T C ve C1236T C allelleri arasında zayıf ilişki gösterilmiştir.
Tartışma: Çalışmamız bu alanda yapılan öncü çalışmalardan biridir. MDR1 genotipleri ve
bunların lipid düzeyleri üzerine olan etkileri literatüre yeni girmiş olup bizim çalışmamıza
ait bulguların desteklenmesi için daha ileri çalışmalara ihtiyaç bulunmaktadır.</Özetçe>
<Anahtar>Diabetes Mellitus, MDR1, C3435T, C1236T, polimorfizm, lipid, risk</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İnsan küçük hücreli olmayan akciğer kanser hücrelerinde çeşitli gıdalar
tarafından aromataz inhibisyonunun araştırılması</Başlık>
<Özetçe>Amaç: Bu çalışmamızda Akdeniz ve Ege bölgemizde yaygın olarak tüketilen, bitkisel
gıdalardan elde edilmiş özütlerin akciğer kanserinin bir tipi olan küçük hücreli olmayan
insan akciğer kanseri hücrelerinde (PC-3 ve PC-14) protein, mRNA ve aktivite düzeylerinde
aromataz ifadesi üzerine etkilerini araştırdık.
Yöntem: Bu amaçla sitotoksik etki kristal viyole boyası kullanılarak belirlendi. In vivo ve
in vitro aromataz aktivitesi florometrik olarak tayin edildi. Aromataz protein ifadesi antihCYP19
antikorları kullanılarak Western blot ile mRNA ifadesi uygun primerler kullanılarak
ters transkriptaz polimeraz zincir reaksiyonu yöntemi ile belirlendi.
Bulgular: Laurus nobilis, Mentha piperita, Crocus sativus’dan elde edilen özütler PC-
14 ve PC-3 hücre hatlarında aromataz aktivitesini sırasıyla %32, %44, %36 ve %42,
%32, %56 oranlarında azaltmıştır, protein ve mRNA seviyelerinde anlamlı değişiklikler
gözlenmemiştir. Allium porrum‘dan elde edilen özüt PC-14 hücrelerinde aromataz aktivitesi
ve mRNA ifadesini sırasıyla %52 ve 2,5-kat azaltırken, aromataz protein düzeyinde bir
değişiklik yapmamış, PC-3 hücrelerinde herhangi bir etki göstermemiştir.
Sonuç: Bu çalışmada elde edilen bulgular, Laurus nobilis, Mentha piperita, Crocus sativus
ve Allium porrum etkili aromataz inhibitörü içerdiğini göstermektedir Sonuç olarak, bu
gıdaların küçük hücreli olmayan insan akciğer kanseri riskini azaltmada potansiyel rolleri ve
etki mekanizmalarını anlamak için bu sebzelerin içeriğini araştıran ileri çalışmalara ihtiyaç
vardır.</Özetçe>
<Anahtar>Aromataz, Aromataz İnhibitörü, Küçük hücreli olmayan akciğer
kanseri, Laurus nobilis, Mentha piperita, Crocus sativus ve Allium porrum</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Fungal lipid üretimi ve biyodizel üretiminde
kullanılabilirliği</Başlık>
<Özetçe>Amaç: Bu çalışmada Fusarium proliferatum, Fusarium semitectum ve Fusarium culmorum
mantarlarından lipid üretimi ve elde edilen lipidden de biyodizel üretimi gerçekleştirilmiştir.
Gereç ve Yöntem: Maksimum lipid üretim koşullarının belirlenmesi amacıyla pH, farklı
karbon ve azot kaynakları, demir varlığı gibi çeşitli sistem paremetrelerinin etkisi
incelenmiştir. Kültür ortamlarından lipid ekstraksiyonu gerçekleştirilmiş ve elde edilen
lipidler biyodizel üretiminde kullanılmıştır. Biyodizel üretimi transesterifikasyon yöntemi
ile gerçekleştirilmiştir. Elde edilen biyodizelin karakterizasyonu karbon kalıntısı, viskozite,
parlama noktası ve kükürt oranı analizleri gerçekleştirilmiştir.
Bulgular: Çalışma sonucunda maksimum fungal lipid üretimi Fusarium proliferatum ile
24.96g/L olarak bulunmuştur.
Sonuç: Lipidlerden elde edilen biyodizelin araştırılan karbon kalıntısı, kükürt oranı,
kinematik viskozite ve parlama noktası özellikleri standartlara uygun bulunmuştur.</Özetçe>
<Anahtar>Fusarium proliferatum, Fusarium semitectum, Fusarium culmorum,
biyodizel, transesterifikasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Horseradish Peroksidaz enzimi kullanılarak Reactive Blue 19 boyasının renk
giderilmesinin belirlenmesi</Başlık>
<Özetçe>Amaç: Fenolik bileşikler tıp alanında, besin ve çevresel matrislerde kirleticilerin başında
gelmektedir. Peroksidaz enziminin, sulu çözeltilerden fenolik bileşikleri ve aromatik
aminleri uzaklaştırma, aynı zamanda tekstil atıklarının rengini giderme kapasitesine sahip
olduğu bilinmektedir. Bu çalışmada, tekstil ve diğer endüstrilerde geniş miktarda kullanılan
antrakinon boyasının, Reactive Blue 19 (RB 19), Horseradish peroksidaz (HRP) enzimi ile
renk giderilmesi farklı koşullarda incelendi. Ek olarak, enzimin boyayı giderme etkinliği
sentetik atık suda denatürasyon ajanı olan üre ve tuz varlığında çalışıldı.
Gereç ve yöntemler: Horseradish peroksidaz ve Reactive Blue 19 boyası ticari olarak
satın alındı. Boyanın enzimatik renk giderilmesi, UV-Vis spektrofotometre ile izlendi.
Renk giderme çalışmaları enzim ve boya konsantrasyonu, pH, sıcaklık, inkübasyon süresi,
ortamda H2O2, tuz ve üre varlığı gibi çeşitli parametrelere karşı yapıldı.
Bulgular: Boya giderme için optimum pH değeri 5.0 olarak belirlendi. Maksimum boya
giderme, enzim ilave edildikten 5 dakika sonra elde edildi. Bütün sıcaklık değerleri için
pH 5.0’de, uygulamanın 5. dakikasından sonra boyanın yaklaşık % 90-95 oranında
renginin giderildiği görüldü. Ayrıca Reactive Blue 19 (RB 19), H2O2 ve tuzun yüksek
konsantrasyonlarının renk giderme üzerine inhibisyon etki göstermediği ancak, üre
konsantrasyonunun artması ile başlangıç boya giderme hızının azaldığı gözlendi. Enzimboya
reaksiyonunun kinetik sabitleri hesaplandı.
Sonuçlar: Sonuç olarak, bu çalışma Horseradish peroksidaz enzimi kullanılarak
Reactive Blue 19 boyasının çeşitli faktörlere karşı renk giderilmesinin uygulanabilirliğini
göstermektedir.</Özetçe>
<Anahtar>Boya giderme, Reactive Blue 19 (RB 19), Horseradish peroksidaz
(HRP), tekstil boyası, endüstriyel atıklar</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Periferik kandan izole edilen hematopoietik kök
hücrelerin megakaryosite farklılaştırılması</Başlık>
<Özetçe>Amaç: Yüksek doz kemoterapi veya hematopoietik kök hücre (HKH) transplantasyonu
sonrası oluşan şiddetli trombositopeni çok ciddi klinik sorunlara yol açmaktadır. Son
zamanlarda, trombositopeni ve benzer durumların tedavisi için ex vivo olarak farklılaştırılmış
megakaryosit-progenitör hücrelerin (MPH) hastalara verilmesi üzerinde yoğun araştırmalar
yapılmaktadır. Çeşitli kaynaklardan elde edilen HKH’lerin MPH ve megakaryositlere
farklılaştırılmasıyla ilgili yeni tekniklerin geliştirilmesi temel ve klinik çalışmalar
bakımından büyük bir önem taşımaktadır. Bu çalışmada, periferik kandan izole edilen
HKH’lerin ex vivo iki aşamalı likit kültür yöntemiyle megakaryosite kadar farklılaştırılması
amaçlanmıştır.
Yöntem: Sağlıklı 3 donörden izole edilen mononüklear hücrelerden CD34+ HKH’ler elde
edildi. Kök hücreler, önce 12 gün boyunca trombopoietin (TPO) (50 ng/ml), interlökin-3 (IL-
3) (20 ng/ml) ve interlökin 6 (IL-6) (20 ng/ml) içeren serumsuz medyumda, daha sonra 9
gün boyunca IL-6 (20 ng/ml) ve TPO (50 ng/ml) içeren serumsuz medyumda inkübe edildi.
Megakaryositlerin farklılaşması, % CD34/41 oranlarına bakılarak akım sitometrik yöntemle
izlendi. Hücrelerin morfolojik incelemeleri ise ışık, elektron ve floresans mikroskopla yapıldı.
Bulgular: Morfolojik değerlendirmeler sonucunda kültürün 7. gününden itibaren
megakaryositlerin oluşmaya başladığı; kültürün 21. gününde oluşan megakaryosit oranının
ise >%70 olduğu saptandı.
Sonuç: Elde edilen sonuçlar, uygulanan iki aşamalı hücre kültür yönteminin megakaryositleri
yüksek oranda elde etmede etkin bir yöntem olabileceğini ortaya koymaktadır. Bununla
birlikte, ümit vadeden bu metodun klinik uygulamalar açısından geliştirilmesi gerekmektedir.</Özetçe>
<Anahtar>hematopoetik kök hücre, iki aşamalı likit kültür, megakaryosit,
trombosit</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Karadeniz’in Türkiye kıyılarından örneklenen üç mersin balığı türü (A. stellatus,
A. gueldenstaedtii ve H. huso)’nün tRNApro-Dloop bölgelerinde heteroplazmi ve
boy varyasyonu</Başlık>
<Özetçe>Amaç: Karadeniz’in Türkiye sahillerinden örneklenen 3 Mersin balığı türünde (A. stellatus,
A. gueldenstaedtii ve H. huso) heteroplazmi ve sıralı tekrar polimorfizminin belirlenmesi.
Yöntemler: Üç mersin balığı türünde mtDNA’nın tRNApro ve D-loop segmenti PCR yardımı
ile yükseltgenmiş ve nükleotit dizilimleri belirlenmiştir. Her bir tür için, farklı ürün
boyuna, tekrar motiflerine ve bölgelerine sahip homoplazmik bireyler tespit edilmiş ve tekrar
sayıları ve frekansları hesaplanmıştır. Türkiye sularından mersin balığı örneklerinin hepsinde
bulunan mtDNA’daki varyasyon hiyerarşik bileşenlerine paylaştırılmıştır. Ayrıca, tür
içi ve türler arası genetik varyasyonun hesaplanmasında diğer araştırmacıların tanımladığı
istatistiksel yaklaşımlar kullanılmıştır.
Bulgular: Çalışma bulgularına göre, üç mersin balığı türü 82-84 baz çifti içeren tekrar dizilerinin
değişen kopya sayılarına atfedilebilecek 2-6 tekrarlı, farklı mtDNA boy türevlerini
ortaya çıkarır. Mersin balıklarının %9.9’u 3-5 tekrar türevlerine sahip heteroplazmiktir.
En fazla gözlenen tekrar birimi A. gueldenstaedtii örneklerinde %45,8 oranı ile 3 tekrarlı
morf olmuştur. Tür içi ortalama genetik farklılık (Kb) A. gueldenstaedtii ve A. stellatus’da H.
huso’dan daha yüksektir (0,625, 0,620, ve 0,500, veriliş sırasıyla).
Sonuç: Boy varyasyonu ve heteroplazmiden sorumlu olan tekrar bölgesi, D-loop bölgesinin
sonuna yakın konumdadır ve kontrol bölgesi tRNApro geninden birkaç nükleotid ile ayrılmaktadır.</Özetçe>
<Anahtar>Mersin balığı, Türkiye, Karadeniz, tRNApro-Dloop, heteroplazmi, boy
varyasyonu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Serum sistatin c analizinde türbidimetrik yöntemin
performans değerlendirmesi ve nefelometrik yöntemle
karşılaştırılması</Başlık>
<Özetçe>Amaç: Güvenilir klinik laboratuvar uygulamalarında elde edilen test sonuçlarının maksimum
düzeyde hasta yararına kullanılabilmesi için yeni seçilecek yöntemin metot validasyonunun
yapılmış olması gerekir. Bu çalışmada amacımız, laboratuvarımızda yeni kullanıma girecek
immünotürbidimetrik yöntemi kullanan Roche Cobas Integra 800 cihazında sistatin C kitinin
performans karakteristiğini ortaya koymak ve immünonefelometrik yöntemi kullanan Dade
Behring BNII cihazı ile karşılaştırmaktır.
Yöntemler: Sistatin C’nin Roche Cobas Integra 800 analizöründe türbidimetrik ölçüm
yönteminin tekrarlanabilirlik, doğrusallık, geri kazanım, interferans ve yöntem karşılaştırma
çalışmaları yapıldı.
Bulgular: Roche Cobas Integra 800 cihazında CV değerleri düşük ve yüksek konsantrasyonda
olmak üzere sırasıyla gün içi; %3.97, %1.32 ve günler arası %7.24, %4.16 olarak bulundu.
Doğrusallık çalışmasında regresyon grafiğinin denklemi y = 0.9817x - 0.0149 ve r²=0.99
bulundu. Geri kazanım çalışmasında, geri kazanım %81 bulundu. Hemoliz interferans
çalışmasında 200 mg/dL’nin üzerindeki konsantrasyonlarda hemoglobin ile interferans
saptandı.100 hastanın serumu, Dade Behring BNII nefelometre ve Roche Cobas Integra
800 cihazında analiz edilerek karşılaştırma çalışması yapıldı. Korelasyon katsayısı r²=0,95;
Deming regresyon denklemi y =0,98x + 0,22 bulundu.
Sonuç: Türbidimetrik yöntemin kit prospektüsünde yer alandan daha yüksek CV, daha düşük
% geri kazanım ve daha düşük hemoglobin konsantrasyonunda başlayan hemoliz interferans
değerleri elde edildi. Ancak Deming regresyon verileri türbidimetrik ve nefelometrik
yöntemlerin uyumlu olduğunu göstermekteydi.</Özetçe>
<Anahtar>sistatin C, turbidimetri, nefelometri, yöntem karşılaştırması</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Mitojenle etkinleşen protein kinazların heterotrimerik G
proteinleri ile düzenlenmesi</Başlık>
<Özetçe>G proteinleri olarak bilinen heterotrimerik G proteinleri ?, ß ve ? alt birimlerinden oluşur. G
protein aracılı sinyal iletimi memeli organizmasındaki tüm hücrelerde kullanılır ve duyusal
bilginin algılanması, sinaptik iletinin düzenlenmesi, hormon serbestlenmesi ve etkileri, hücre
kasılmasının ve göçünün düzenlenmesi, hücre büyümesi ve farklılaşmasının düzenlenmesi
gibi farklı fizyolojik fonksiyonlar ile ilişkilidir. G proteinlerinin, ? alt birimleri amino
asit benzerliklerine göre temel olarak Gs, Gi, Gq, ve G12 olmak üzere dört aileye ayrılır. G
proteinleri enzimler, iyon kanalları ve küçük GTPaz’ lar gibi aşağı efektör moleküllerini
uyararak, mitojenle-etkinleşen protein kinazlar da dahil pek çok sinyal yolağını düzenlerler.
Mitojenle-etkinleşen protein kinaz ailesi gen ekspresyonu, hücre bölünmesi, hücre canlılığı,
apopitoz, metabolizma, farklılaşma ve motilite ile ilişkili süreçlerin kontrolündeki sinyal
iletimi yolaklarını oluştururlar. Mitojenle-etkinleşen protein kinaz ailesi, klasik mitojenleetkinleşen
protein kinazlar olarak adlandırılan ERK1/2, c-Jun N-terminal kinazlar 1, 2 ve
3, p38MAPK a, b, g ve d ve ERK5 ile atipik mitojenle-etkinleşen protein kinazlar olarak
adlandırılan ERK3, ERK4 NLK ve ERK7 MAPK’ ları içerir. Mitojenle-etkinleşen protein
kinaz yolaklarının her biri en üstteki kinazdan itibaren sırasıyla; mitojenle-etkinleşen
protein kinaz kinaz kinaz, mitojenle-etkinleşen potein kinaz kinaz, ve mitojenle-etkinleşen
protein kinaz olmak üzere üç farklı kinazı içerir.</Özetçe>
<Anahtar>Heterotrimerik G proteinleri, G proteinleri, Mitojenle etkinleşen
protein kinaz ,MAP Kinaz, MAPK</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>L929 Fibroblast Hücre Hattında Topoizomeraz
İnhibisyonunun DNA Onarımı ve Apoptozis Üzerine
Etkisi</Başlık>
<Özetçe>Amaç: Canlı sistemler genomun işlevsel ve yapısal bütünlüğünün korunması ve tümör oluşumunun
engellenmesi için çeşitli DNA onarım mekanizmaları geliştirmişlerdir. Topoizomeraz II enzimi de
DNA replikasyonu ve transkripsiyonu sırasında görev yapan nükleer bir proteindir. Topoizomeraz
II inhibitörü olan etoposit, DNA hasarı oluşturarak apoptozun uyarılmasını sağlayan antineoplastik
bir kimyasaldır. Etoposit, topoizomeraz II’ye bağlanarak DNA’nın yeniden birleşmesini engeller
ve çift zincir DNA kırıkları oluşturarak hücre döngüsünü durdurur. Topoizomeraz II inhibitörleri
uzaklaştırıldıktan sonra oluşan çift zincir DNA kırıkları hızlı bir şekilde onarılabilir. Bu çalışmada
L929 hücrelerinde etoposit uygulamasının ardından gelişen apoptotik olaylari ve apoptozu
engelleyebilecek DNA onarım mekanizmalarını araştırdık.
Yöntemler: Çeşitli etoposit konsantrasyonlarındaki hücre canlılığı zamana bağlı olarak MTT
testi ile belirlendi. Çift zincir kırıklarının varlığı komet deneyi ile gösterildi. Akridin turuncusu/
etidyum bromür floresan boyalar ve kaspaz 3/7 aktivite deneyleri ile apoptoz değerlendirildi. DNA
onarımı ile bağlantısı bilinen Ku70, Ku80, BRCA2, RAD51, XRCC4 genlerinin mRNA ifade
düzeyleri çeşitli etoposit konsantrasyonlarında zamana bağlı olarak belirlendi.
Bulgular: Etopositin çift zincir DNA kırıkları yaparak sitotoksik ve apoptozisi uyaran bir ajan
olduğu hücre canlılığı, komet ve floresan boyama deneylerinde gösterildi. Ku80 mRNA düzeyleri
etoposit uygulanan gruplarda kontrol grubuna göre azalırken, RAD51, XRCC4 ve BRCA2 mRNA
düzeylerinde gruplar arasında anlamlı fark gözlenmedi. Ku70 ifadesi ise 9 ve 12. saatlerde kontrol
grubuna göre artış gösterdi.
Sonuç: Sonuçlarımıza göre, etoposit apoptozisi uyarmakta, ayrıca DNA onarım enzimlerinin
mRNA ifade düzeylerinin kontrol grubuna gore genellikle daha az olması hücrede DNA hasarının
onarımını engellemektedir.</Özetçe>
<Anahtar>Etoposit, topoizomeraz II, DNA onarımı, apoptosis</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>HUVEC Kültürlerinde Endotoksin-Aracılı İnflamasyonda NO, ADMA ve
Homosistein Arasındaki İlişki</Başlık>
<Özetçe>Amaç: Çalışmamızda, endotoksinle uyarılmış insan umblikal ven endotel hücresi (HUVEC)
kültürleri mediumlarında Nitrik Oksit (NO), ADMA ve Homosistein arasındaki ilişkiyi
araştırmayı amaçladık.
Yöntemler: Bu amaçla, iki grup oluşturduk (n=12). Kontrol grubu hiçbir uygulama
yapılmamış HUVEC kültürlerini, LPS grubu ise 10µg/mL endotoksin (E.coli 0111: B4) ile
muamele edilmiş HUVEC kültürlerini kapsamaktadır. NO düzeylerinin ölçümü nitrit ve
nitratın spektrofotometrik ölçümüyle yapıldı. ADMA ve Homosistein düzeylerinin ölçümleri
ise HPLC ile flüoresans deteksiyon kullanılarak gerçekleştirildi.
Bulgular: Sonuçlarımız, endotoksemik koşullarda NO, ADMA ve Homosistein düzeylerinde
artış olduğunu gösterdi ( - .05).
Sonuç: İnflamasyon, aterosklerotik hastalıklar için karakteristiktir ve endotel disfonksiyonu
aterogenezin tüm aşamalarında rol oynamaktadır. İnflamasyon modelimizde, Arjinin-
ADMA ve Arjinin-NO yollarının ikisinin de aktive olduğu bulunmuştur. Bu modelde, NO
sentezini katalizleyen NOS izoformu iNOS’tur. LPS uyarılması sonucu oluşan ADMA’nın
iNOS’u inhibe etmeye yetmediğini ve aynı zamanda eNOS’un ayrılmasına neden olarak
peroksinitrit oluşturmaya yönlendirdiğini ve bu şekilde nitrat/nitrit seviyelerinde dramatik bir
artış görüldüğünü düşünüyoruz. Bunun yanında, homosistein düzeylerindeki artışın neden
olduğu oksidatif stres de iNOS aktivasyonuna ve ADMA birikimine neden olmak yoluyla
NOx düzeylerinde artışa neden olmuş olabilir. Sonuç olarak, NO-ADMA-Homosistein
arasındaki ilişkiden ortaya çıkan endotel disfonksiyonun aterosklerotik hastalıklar için farklı
bir bakış açısı sağlayabileceği kanısındayız.</Özetçe>
<Anahtar>nitrik oksit, ADMA, homosistein, HUVEC, endotoksemi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İnsan Androjen Reseptör İnhibitörleri: Prostat Kanseri Tedavisinde Kurşun
Bileşikleri Tasarımında Sayısal 3D QSAR Çalışmalar</Başlık>
<Özetçe>Amaç: Androjen reseptörlerin inhibisyonu, prostate kanseri tedavisinde en çok takip edilen
ve umut vaat eden yollardan birisidir. Prostate kanseri tedavisinde kullanılmak üzere
Androjen reseptörlerinin ekspresyonunu ve/veya fonksiyonu inhibe edebilecek kapasiteye
sahip olan yeni bir inhibitor modeli türetmek ve androjen reseptörlerin inhibisyonu için
çeşitli analogların yapısal gerekliliklerini araştırmak için Moleküler alan analizi (MFA)
ve Reseptör yüzey analizleri (RSA) ile analiz edilmiş olan 40 alıştırma seti ve 20 test seti
bileşikleri Androjen reseptör inhibitörleri olarak rapor edilmiştir.
Gereç ve Yöntemler: Yeni Androjen reseptör inhibitörlerinin geliştirilmesinde, Cerius2
program suite kullanılarak Pharmacophore jenerasyon ve 3D-QSAR çalışmaları yapılmıştır.
Regresyon metodu Genetik fonksiyon tahmini (GFA) kullanılarak, Moleküler Alan Analizi
(MFA) ve Reseptör yüzey analizleri çalışılmış ve 40 Androjen reseptör inhibitörleri için
QSAR denklemler çıkarılmıştır.
Bulgular: Denemelerde üretilen en iyi denklemelerin r2 değerleri, için 2D modunda,
MFA modellemesinde ve RSA modellemesinde sırasıyla 0.856, 0.739 ve 0.839, 0.793
olarak bulunmuştur.20 test seti için tahmin edilen aktivitelerine karşı, MFA ve RSA için
gözlemlenen aktivitelerin korelasyonu sırasıyla 0.840 and 0.856 olarak bulunmuştur.
Sonuçlar: 3D–QSAR modelleme iyi bir korelasyon ve öngörü düzeyi yüksek bir özellik
göstermiştir. Modelleme göstermiştir ki sentezlenen analogların Androjen reseptörlerini
inhibe edişlerinde sterik (CH3) ve elektrostatik (H+) interaksiyonlar önemli rol oynamaktadır.
Androjen reseptör inhibisyon aktivitesini artırmak amacıyla, üretilen modeler üzerinde
daha fazla yapısal değişiklik için yapılabilinmesi için oluşturulan modellemeler
kullanılabilinmektedir</Özetçe>
<Anahtar>3D QSAR, moleküler alan analizi (MFA), reseptör yüzey analizi (RSA),
katalizör 4.11, androjen reseptör, prostat kanseri</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Glisemik Kontrol ve Asimetrik Dimetilarginin Düzeyi İlişkisi</Başlık>
<Özetçe>Amaç: A simetrik Dimetilarginin (ADMA)’nın diyabet ve glisemik kontrolle ilişkisi henüz
aydınlatılamamıştır. Çalışmamızda normal glomeruler filtrasyonu(GFR) olan farklı glisemik
kontroldeki hastalarda hemoglobin A1c (HbA1c) düzeyi ile ADMA ilişkisini inceledik.
Yöntemler: Bu kesitsel çalışmaya normal GFR’li 88 diyabetik hasta dahil edildi. 2 farklı
HbA1c düzeyi; son HbA1c ve 3 ay aralıklarla ölçülen 4 HbA1c ortalamasını içeren ortalama
(ort HbA1c)düzeyleri kullanıldı. ADMA’nın HbA1c düzeyleri ve hastaların diğer klinik
durumları ile olan ilişkisi değerlendirildi.
Bulgular: ADMA ile ort HbA1c ve son HbA1c düzeyleri arasında negatif yönlü zayıf bir
ilişki saptandı (ortHbA1c r=-0.377,p=0.000) (son HbA1c; r=-0.354,p=0.001) Multiple Lineer
Regresyon Analizinde ortHbA1c,glukoz ve diyabet süresi (R²=0.343, p=0.000) ile son
HbA1c,glukoz ve diyabet süresinin (R²=0.318  - .001) ADMA için prediktif değişkenler
olduğu tespit edildi.
Sonuç: Tip II diyabetli hastalarda uzun dönem kötü glisemik kontrolün daha düşük ADMA
düzeyi ile ilişkili olduğu görüldü.</Özetçe>
<Anahtar>diabetes mellitus, ADMA, HbA1c</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Metabolik Sendrom Hastalarında LPIN1 Geni Dizi Varyantı</Başlık>
<Özetçe>Amaç: Metabolik sendrom (MetS) insülin resistansı, abdominal obezite, hiperglisemi,
hipertansiyon, hipertrigliseridemi ve düşük HDL kolesterol seviyeleri ile karakterize
kompleks bir hastalıktır. Bu çalışmanın amacı, MetS’de LPIN1 geni dizi değişikliklerini
değerlendirmekti. Bu gen, Mg-bağımlı fosfatidik asit fosfataz enzimi ve transkripsiyon
koaktivatörü olarak fonksiyon gören lipin 1 proteinini kodlamaktadır.
Gereç ve Yöntemler: Çalışma grubu, 73 MetS (19 E/54 K) olan ve 56 MetS olmayan (16 E/
40 K) kişiden oluşturuldu. LPIN1 geninde ekzon 2, 4, 5 ve 14’de dizi varyasyonu, DNA dizi
analizi yöntemi ile araştırıldı.
Bulgular: Sadece bir bayan hastada ekzon 5’de c.696 G>C (p. S232S) değişimi görüldü.
Ancak aynı amino aside denk geldiği için bu değişim önemli değildir.
Sonuçlar: MetS da LPIN1 ekzon 2, 4, 5 ve 14’de önemli bir dizi değişimi saptanmadı.</Özetçe>
<Anahtar>metabolik sendrom, LPIN1, lipin-1</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Amberzyme üzerine kovalent immobilizasyon ile Pseudomonas fluorescens
lipazın geliştirilmiş performansı</Başlık>
<Özetçe>Amaç: Bu çalışmada, yüksek aktivite verimi elde etmek için Pseudomonas fluorescens lipazın
oksiran grubu ile aktif bir destek olan Amberzyme üzerine kovalent immobilizasyonunun
koşulları optimize edildi ve immobilize lipazın kullanım ve saklama kararlılıkları test edildi.
Yöntem: İmmobilizasyon için optimum şartlar ayrı ayrı değiştirilerek belirlendi (pH 5-9
arası; tampon derişimi 0.025-2.5 M arası; Amberzyme miktarı 100-500 mg arası ve immobilizasyon
süresi 24-120 saat arası). Protein miktarları ve enzim aktivitesi UV-visible spektrofotometresi
(PYE UNICAM SP8-200 UV/Vis spectrophotometer) kullanılarak tayin edildi.
Bulgular: İmmobilizasyon koşulları (tampon pH’sı ve molar derişimi, enzim/destek oranı
ve immobilizasyon süresi) immobilizasyon etkinliğini önemli ölçüde etkilemiştir. İmmobilizasyon
koşullarının optimizasyonu sonucu % 100 immobilizasyon verimi ve % 145 aktivite
verimi elde edilmiştir. İmmobilize lipazın kullanım ve saklama kararlılığı da test edilmiştir.
İmmobilize lipaz, aktivitesini birbirini takip eden yirmi kullanım boyunca korumuştur. Ayrıca
immobilize lipaz yüksek bir saklama kararlığı göstermiş ve 20 gün boyunca aktivitesinde
herhangi bir azalma olmadığı gözlenmiştir.
Sonuç: Bu çalışmada elde ettiğimiz sonuçlar, Pseudomonas fluorescens lipazın kovalent
immobilizasyonu ile ilgili literatürdeki en iyi sonuçlardır. Dolayısıyla bizim gelecekteki çalışmalarımız
bu immobilize Pseudomonas fluorescens lipazın biyodizel üretimi, yağların
hidrolizi ve önemli esterifikasyon reaksiyonlarında kullanımı üzerinde yoğunlaşacaktır.</Özetçe>
<Anahtar>amberzyme, kovalent bağlama, enzim immobilizasyonu, lipaz, Pseudomonas
fluorescens</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ticari fisinin yapısal stabilitesine farklı denature edici koşulların etkisi</Başlık>
<Özetçe>Amaç: Bu çalışmanın amacı ticari fisinin (CF) yapısal stabilite çalışmalarını, guanidin
hidroklorür (GdnHCl), üre, etanol varlığında veya asidik pH’da yapmak ve CF saflaştırılması
ile elde edilen major fisin fraksiyonu (MFF) ile karşılaştırmaktır.
Metot: Uzak-UV ve yakın-UV CD spektral sinyalleri, içsel floresan, akrilamid su verme ve
enzimatik aktivite metotları denatüre edici kimyasalların ve asidik pH’nın CF üzerindeki
etkilerini incelemek için kullanılmışlardır.
Bulgular: GdnHCl proteinin ikincil ve üçüncül yapıların tam kaybına sebep oldu. Enzimatik
aktivite tam kaybı 4 M GdnHCl gözlemlendi. CF, 9 M üreye ve% 50 etanole karşı yapısal
direnç gösterdi. Maksimum emisyonda, akrilamid su vermede, denatürasyon geçişinde ve
enzimatik aktivitedeki önemli farklılıklar, farklı denatüranlar ile muamele edilen CF ve
MFF arasında kaydedildi. Daha asidik pH da CF, MFF’Den daha fazla stabilitesini korudu.
Sonuç: CF’nin kimyasal ve asit denatürantlara karşı MFF’den daha dayanıklı bir yapıya
sahip olduğu sonucuna varıldı.</Özetçe>
<Anahtar>commercial ficin, structural stability, chemical denaturation, major
ficin fraction</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Endotelyal nitric oksit sentaz VNTR (intron 4 a/b) polimorfism ve semptomatik
olmayan dudak yariklari ile iliskisi</Başlık>
<Özetçe>Amaç: Semptomatik olmayan damak yarıklı veya yarıksız yarık dudak (NSCLP) olguları
sosyal ve klinik etkisi ağır olan ve çok sık rastlanan bir doğum bozukluğu olup, genetik ve
çevresel etkenlere bağlıdır. NSCLP etiyolojisinde folat ve homosistin metabolizmalarının etkin
olduğu endike edilmiştir. Bu çalışmanın amacı NOS3 27 bp VNTR sıklığının belirlenmesi ve
bu polimorfizmin NSCLP için bir risk faktörü olma olasılığının araştırılmasıdır.
Materyal ve metod: Hindistanda bulunan 7 toplumdan 141 NSCLP ve 142 ilişkisiz kontrol
olmak üzere 230 ilişkilendirlmemiş bireyde nitrik oksit sentaz geninin intron 4 bölgesinde
bulunan 27 bazlık ardışık tekrar polimorfizmi incelenmiştir. Genotiplendirme polimeraz
zincir reaksiyonu ve elektroforez ile gerçekleştirilmiştir. Istatistiksel veri analizi ?2-testi ile
yapılmıştır.
Bulgular: NOS3 27-bp VNTR 4a alleli incelenen 7 toplumdan altısında bulunmakta ve allel
sıklıkları Sugali toplumunda %6.8’den Madiga toplumunda %23.5’e kadar değişmektedir.
NOS3 koruyucu assosiyasyon, heterezigot 4b/a genotipleri (4b/b vs. 4b/a: OR = 0.58, 95% CI
= 0.34 to 0.99, p=0.044) için NSCLP’e yatkınlık gözlemlenmiştir.
Sonuç: Bu çalışmada toplumlar arasında NOS3 VNTR allel sklığında belirgin farklılıklar
göstermektedir. Hint toplumu için NOS3 27-bp VNTR polimorfismi ve NSCLP arasında
koruyucu asosiyasyon bulunmaktadır.</Özetçe>
<Anahtar>nitrik oksit, NOS3, VNTR polimorfizmi, orofasiyal cepler, Hintliler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Rekombinant E. coli’den organik çözücüye toleranslı ve ısıya dayanıklı lipaz
üretimi için kesikli-beslemeli fermantasyon optimizasyonu</Başlık>
<Özetçe>Amaç: Isıya dayanıklı ve çözücüye toleranslı lipazlar, endüstriyel olarak önemli lipazlardır.
Bu çalışma kesikli-beslemeli fermentasyon tekniği kullanılarak lipaz üretimini arttırmak
için planlanmıştır.
Gereç ve Yöntemler. Rekombinant E.coli BL21ile ısıya dayanıklı ve çözücüye toleranslı
lipazların üretimini, kesikli-beslemeli fermentasyon kullanarak geliştirebilmek için 2 L’lik
karıştırılmış biyoreaktör tankında çalışıldı. Üstel kesikli-beslemeli fermantasyon farklı
özgül büyüme oranlarında işletildi (µ). Ayrıca besleme vasatına eklenen antibiyotiğin,
plazmid içeren hücrelerin sayısına olan etkileri de incelendi. Kesikli-beslemeli fermantasyon
kinetiği, kinetik değerleri oluşturmak için değerlendirildi. Maya ekstrelerinin de besleme
vasatına etkileri incelendi.
Bulgular: Besleme vasatına antibiyotik (2 g/L ampisilin ve 1.4 g/L kloranfenikol) eklenmesi
ile plasmid içeren hücre sayıları % 13’den % 91’e çıktı. Farklı özgül büyüme oranları (0.05,
0.10 ve 0.15 h-1) arasında yapılan araştırmada, en yüksek hücre konsantrasyonu (30.32
g/L) ve lipaz üretimi (130.5 IU/mL) üstel kesikli-beslemeli fermantasyondan sağlandı. Bu
durumda µ besleme vasatında 0.10h-1 de 800 g/L glukoz ile kontrol edildi. Kesikli-beslemeli
fermantasyonda maya ekstresinin besleme vasatına ilavesi, µ 0.10 h-1 de kontrol edilmiş
olmasına rağmen büyüme ve lipaz oluşumu üzerinde anlamlı bir ilerleme gerçekleştirmedi.
Sonuç: Kesikli-beslemeli fermentasyon, rekombinat E.coli BL21 den lipaz üretimini
arttırması, fermentasyon zamanını uzatması (kesikli-beslemeli fermentasyon 26 saat
ve kesikli fermentasyon 16 saat) ve vasat içeriğinin miktarı açısından kesikli model ile
karşılaştırıldığında, daha iyi bir teknik olduğu görülmüştür.</Özetçe>
<Anahtar>kesikli-beslemeli kültür, ısıya dayanıklı lipaz, rekombinant, E. coli</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Geniş yapılı Yorkshire domuz ırkına ait fibroblast hattının kurulması ve biyolojik
karakterizasyonu</Başlık>
<Özetçe>Amaç: Çalışmada geniş yapılı Yorkshire domuzlarından somatik hücre formunda fibroblast
hücre bankasının kurulması, biyolojik karakterizasyonu, uzun dönem saklanması ve genetik
kaynak olarak sürdürülebilirliği araştırılmıştır.
Gereç ve Yöntem: Fibroblast hücre hattının kurulmasında kulak kenar dokusu doğrudan
kültürü yapılarak kullanılmış, dondurularak saklanma yöntemleri ve hücre hattının kalitesi
değerlendirilmiştir.
Bulgular: Biyolojik analizler hücrelerin morfolojik olarak homojen fibroblastlar
olduğunu göstermektedir. Populasyonun tahmini ikiye katlanma süresi (PDT) 72 saat
olarak bulunmuştur. Büyüme eğrisi latent faz, logaritmik faz ve plato fazını kapsayan “S”
şeklindedir. Bakteri, mantar, virus ve Myoplasma testleri negatiftir. Laktat dehidrogenaz
(LDH) ve malat dehidrogenaz (MDH) analizleri hücre hatları arasındaki kontaminasyon
olasılığını ortadan kaldırmaktadır. Karyotipleme G-bantlama, toplam kromozom
sayısının 2n = 36 olduğunu, populasyondaki diploid hücre oranının % 91-96 olduğunu
göstermektedir. pEGFP-N3, pEYFP-N1 ve pDsRed1-N1’nin transfeksiyon verimleri % 5.14
ile % 12.13 arasında değişmektedir. Hücre bankasının biyobelirteçleri Amerikan Tipi Kültür
Koleksiyonu (ATCC)’nun bütün standartlarını karşılamaktadır.
Sonuç: Çalışma sadece geniş yapılı Yorkshire domuzlarının üreme hücrelerinin hücresel
düzeyde etkili bir biçimde saklanmasını göstermesi bakımından değil, aynı zamanda hücre
biyolojisi, tıp, genomiks, post-genomiks, genetic mühendislik ve embriyo mühendisliği gibi
alanlar için deneysel kaynak sağlaması bakımından önemlidir.</Özetçe>
<Anahtar>Geniş yapılı Yorkshire domuzu, fibroblast hattı, biyolojik
karakterizasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Artroplastide erken enfeksiyon için prokalsitonin diğer akut faz reaktanlarından
daha hassas bir parametre mi?]</Başlık>
<Özetçe>Amaç: Total endoprotez cerrahisi sonrası enfeksiyonu değerlendirmek için rutin olarak
kullanılan laboratuvar parametreleri, enfeksiyondan bağımsız olarak cerrahi travma sonrası
da artış gösterebilmektedir. Bu çalışmada, enfektif komplikasyonları teşhis için, erken
enfeksiyon belirteci olan Prokalsitonin ile rutin belirtecleri karşılaştırmak amaçlanmıştır.
Yöntem: Yirmi hastaya primer total kalça protezi, 30 hastaya diz protezi uygulanmıştır. Her
iki grupta preoperatif, postoperatif 1. gün, postoperatif 5. gün ve taburcu olurken prokalsitonin,
C-reaktif protein, beyaz küre sayısı ve eritrosit sedimentasyon hızı değerlerindeki değişimler
incelenmiştir.
Bulgular: Diz ve kalça protezlerinde prokalsitonin düzeyleri postoperatif 1. günde
artmıştır. Postoperatif 1. ve 5. günde erken enfeksiyon gelişen hastalarda, komplikasyon
görülmeyenlere göre istatistiksel olarak anlamlı bir fark izlenmiştir (p - 0.05). C-reaktif
protein, beyaz küre sayısı ve eritrosit sedimentasyon hızı değerlerine bakıldığında, bütün
parametrelerde birinci günde artış gözlenmiştir. Bunların seviyeleri postoperatif 5. günde ve
taburcu sırasında düşüş göstermiştir ancak postoperatif değerlere ulaşmamıştır.
Sonuç: Prokalsitoninin değerlendirilen diğer parametrelerle kıyaslandığında cerrahinin
yaratmış olduğu enflamatuar yanıttan az etkilendiği ve daha hızlı cevap verdiği, enflamatuar
yanıta neden olan etken ortadan kalktıktan sonra çok daha hızlı düştüğü ve standart bir
postoperatif kinetik izlediği gözlenmiştir.</Özetçe>
<Anahtar>akut faz reaksiyonu, C-reaktif protein, prokalsitonin, total endoprotez</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>pH ve ısıl kararlı bir esterazın Geobacillus sp. TF17 suşundan saflaştırılması ve
karakterizasyonu</Başlık>
<Özetçe>Amaç: Termofilik bir bakteri olan Geobacillus sp. TF17 suşundan esteraz enziminin
saflaştırılması ve karakterize edilmesidir.
Yöntemler: Ham enzim, aseton çöktürme ve iyon değişim kromatografisi metodları
kullanılarak saflaştırıldı ve karakterize edildi.
Bulgular: Saf enzimin optimum pH ve sıcaklığı sırasıyla 7,5 ve 50°C olarak bulunmuştur.
Saf enzimin, 4°C’de pH 4,0-9,0 aralığında 72 saatlik inkübasyon süresi sonunda oldukça
kararlı olduğu gözlenmiştir. Termal kararlılık eğrisi göstermektedir ki saf enzim, 30-50°C
arasındaki sıcaklıklarda, 72 saat inkübasyon süresinden sonra kararlıdır. p-nitrofenil butirat
(pNPB) substratı varlığında esteraz enziminin Km ve Vmax değerleri, sırasıyla, 0,056 mM ve
19,38 U/mg proteindir. İzopropanol ve asetonitril gibi bazı organik çözücülerin varlığında
enzim aktivitesinin %60’ından fazlası inhibe olmuştur. Ayrıca bazı metal iyonlarının enzim
aktivitesini farklı oranlarda etkilediği tespit edilmiştir.
Sonuç: Geobacillus sp. TF17 suşundan bir esteraz saflaştırılmış ve karakterize edilmiştir.
Saf enzimin pH ve ısıl kararlılığı oldukça yüksektir. Elde edilen veriler, özellikle termal
ve pH kararlılığı dikkate alındığında enzimin endüstriyel ya da biyoteknolojik uygulamalar
açısından avantajlı olduğunu göstermektedir.</Özetçe>
<Anahtar>Geobacillus, termofil, esteraz, karakterizasyon, pH kararlılık, ısıl
kararlılık</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Aluminyuma Maruz Kalmış Sıçanların Karaciğerlerindeki Bazı Elementlerin
Seviyeleri Üzerine Hesperetin ve Ellagik Asitin Etkileri</Başlık>
<Özetçe>Amaç: Ellagik asit ve hesperetinin bazı sıçan dokularında serbest radikal seviyelerini
azaltıcı aktiviteye sahip oldukları iyi bilinmektedir. Alüminyumun çeşitli organ sistemleri
üzerine toksik etkisinin olduğu bilinmektedir. Bu çalışmada AlCl3 uygulanmış sıçanların
karaciğerlerinde makro ve eser elementlerin seviyeleri üzerine ellagik asit ve hesperetinin
koruyucu etkileri araştırılmıştır.
Yöntem: Bu çalışmada 36 adet sağlıklı erkek Spraque-dawley sıçanı (240±10 g ağırlığında)
kullanılmıştır. Sıçanlar rastgele seçilerek 6 grup oluşturulmuş, bir grup kontrol grubu olarak
kalmış, diğer grupların her birine Ellagik asit, Hesperetin, AlCl3, AlCl3+ Ellagik asit ve
AlCl3+Hesperetin uygulanmıştır. Demir, kalsiyum, bakır ve çinko miktarları Alevli Atomik
Absorbsiyon Spektrofotometresi ile aluminyum ve mangan miktarları ise indüklenmiş
eşleşmiş plazma atomik emisyon spektrofotometresi ile tayin edilmiştir.
Bulgular: AlCl3 uygulanan grupta alüminyum, kalsiyum ve demir düzeylerinin kontrol
grubuna göre arttığı gözlenmiştir ( - .01,  - .001). AlCl3+ Ellagik asit ve AlCl3+Hesperetin
gruplarında alüminyum ve kalsiyum seviyesi düşük bulunmuştur ( - .05). Kontrol grubu ile
kıyaslandığında ellagik asit karaciğerde mangan seviyesini artırdı ( - .01). Diğer gruplarla
kıyaslandığında Hesperetin grubunun çinko seviyesi artmıştır ( - .05).
Sonuçlar: Sonuçlarımıza göre, ellagik asit ve hesperetinin, AlCl3 kaynaklı stress koşullarına
karşı makro ve eser elementler üzerinde koruyucu bir etkisi olabileceğini düşündürmektedir.</Özetçe>
<Anahtar>Aluminyum, Ellagik asit, Hesperetin, Eser Elementler, Kalsiyum</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Benekli mandarin balığı, Siniperca scherzeri, dayanıklı beyaz kaslarından iki
esansiyel miyozin hafif zincirinin ekspresyonu ve fonksiyonel analizi</Başlık>
<Özetçe>Amaç: Esansiyel miyozin hafif zincirleri (EMLC) çizgili kaslarda aktin-miyozin
etkileşimini kontrol eden başlıca yapısal ve düzenleyici proteinlerdir. Bu çalışmanın amacı
mandarin balığında kas gelişimi süresince EMLC özelliklerini ve ekspresyonunu daha iyi
anlayabilmektir.
Materyal ve Metot: cDNA kütüphanesi MLC sekansını karakterize ve izole edebilmek
için düzenlendi. Nükleotit sekansı ve bulunan amino asit sekansı analiz edildi. Gen ifade
kalıbını araştımak için Whole-mount in situ hibridizasyon yöntemi kullanıldı. Kalsiyum
bağlanmasındaki biyolojik fonksiyonları in vitro değerlendirebilmek için MLC recombinant
proteinler saflaştırıldı.
Bulgular: MLC1 ve MLC3’ü kodlayan iki cDNA kopyası benekli mandarin balığı, Siniperca
scherzeri, dayanıklı beyaz kaslarından tanımlandı. Sekans analizi sonucunda benekli
mandarin balığında bulunan MLC1 ve MLC3’ün kuşlarda ve kemiricilerde bildirildiği
gibi alternatif birbirine eklenmeler ile oluşmadığı gösterildi. MLC1 ve MLC3 proteinleri,
kalsiyum bağlayan proteinleri içeren geniş bir aile içinde bulunan, heliks-loop-heliks yapısal
bölgesini içeren iki EF-el bölgesi olan proteinlerdir.
Sonuç: Her iki EMLC geni kasa özel ekspresyon göstermiştir. Bunun yanında erken
embriyonik evrede, MLC1 ve MLC3’de ekspresyonun belirgin kalıbı olarak çakışmalar
belirlendi. MLC1 ve MLC3 rekombinant proteinleri EF-el super ailesi tipik özelliği olan in
vitro Ca2+ bağlayabilmektedir.</Özetçe>
<Anahtar>Siniperca scherzeri, esansiyel miyozin hafif zincirleri; beyaz kas; balık
kas gelişimi; gelişimsel ifade</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Gözden kaçan bir preanalitik hata kaynağı: Santrifüj sıcaklığı</Başlık>
<Özetçe>Giriş ve amaç: Çalışma, ısı kontrollü olmayan santrifüjlerin iç sıcaklığından kaynaklanan
bir jel problemine dikkat çekmekte ve ısı kontrollü olan ve olmayan santrifüjlerin iç
sıcaklıkları ölçülerek santrifüj sıcaklığının enzim düzeyleri ve tiroid paneline olan etkisinin
araştırılması amaçlanmaktadır.
Gereç ve Yöntem: Kan alımının ve santrifüjünün yoğun olduğu saatlerde ısı kontrollü olan
ve olmayan santrifüjlerin iç sıcaklıkları ölçülerek kaydedildi. 42 hastadan eş zamanlı olarak
düz biyokimya tüplerine alınan ikişer tüp kan, ısı kontrollü olan (Grup 1) ve olmayan (Grup
2) santrifüjlerde santrifüj edildi. Daha sonra eş zamanlı olarak AST, ALT, GGT, LDH, total
protein, albumin, TSH, fT3 ve fT4 ölçümleri yapıldı.
Bulgular: Grup 2 deki ALT ve TSH değerleri Grup 1’den anlamlı derecede düşük, fT4
değerleri ise anlamlı şekilde yüksekti.
Sonuç: Isı kontrollü olmayan santrifüjlerin kullanımının gerek bu çalışmada değerlendirmeye
alınmamış analitler üzerinde gerek jelli tüp kullanıldığında tüpün jel yapısı üzerine olumsuz
etkileri olabileceği göz önünde bulundurulmalıdır.</Özetçe>
<Anahtar>kan numunesi toplanması, örnek işlenmesi, sıcaklık</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kültivasyon metotlarının yeşil taze su algleri ve siyanobakter amino asitleri
kompozisyonu üzerine etkisi</Başlık>
<Özetçe>Amaç: Alg biyokütle amino asit profilleri belirlemek vee değerlendirmek için yeşil tatlı
su mikro algleri Chlorella kessleri, Scenedesmus quadricauda ve Chlorella sp. ve maviyeşil
mikro-alg (siyanobakteri) Spirulina platensis çeşitli yöntemlerle yetiştirilmiştir.
Alg biyokütle amino asit içeriğinin karşılaştırılması için kültivasyon yöntemlerinden
yararlanılmıştır.
Metot: Yeşil tatlı su mikro-alglerinden ve mavi-yeşil mikro-alglerden seçilen türler,
ototrofik kültivasyon laboratuvarında, güneş fotobiyoreaktör ve heterotrofik kültür rejimi
altında ve bir ince tabaka açık dolaşım kaskad tipi yetiştirme aygıtında yetiştirilmişlerdir.
Alg örneklerinde ki yedi amino asit içeriği iyon-değişim kromatografisi ile belirlenmiştir.
Bulgular: Fermentasyon laboratuvarında, güneş fotobiyoreaktörlü, bir ince tabaka açık
dolaşım kaskad tipi yetiştirme aygıtı içinde ototrofik büyüme rejimi ile elde edilen alg
biyokütle oranındaki amino asit içeriği, heterotrofik yetiştirmeye daha yüksek bulunmuştur.
Sonuç: Mikro-alg amino asitleri alışılmamış bir biyokütle kaynağı olarak kabul edilir. Bu
nedenle bunların amino asit kompozisyonlarının elde edilmesi önemlidir. Bu çalışmada
alglerin yetiştirme yöntemlerine bağımlılığı araştırıldı ve yeşil tatlı su mikroalglerinin ve
mavi-yeşil mikroalglerinin amino asit profili bulundu. Alg biyokütlesinin amino asit içeriği
doğrudan seçilen uygulama metodu ve alg hücrelerinin büyüme koşullarına (örneğin, kültür
ortamı, kimyasal bileşimi, ışık, pH, türbülans, tuzluluk ve sıcaklık kalitesi) ile ilişkilendirildi.
Amino asit kompozisyonun alg biyokütlesinde değişikliklere yol açabileceği önemini ve
bireysel gelişim koşullarının buna etkisi aydınlatmak için ileri çalışmalarla ihtiyaç vardır.</Özetçe>
<Anahtar>Amino asitler, mavi-yeşil mikro algler, kültivasyon metotları, yeşil
tatlısu miro algleri.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Lycopodium clavatum ve Lycopodium complanatum subsp. chamaecyparissus
ekstrelerinin antiprotozoal aktivitesi ve sitotoksisitesi</Başlık>
<Özetçe>Amaç: İki eğrelti olan Lycopodium clavatum L. (LC) and L. complanatum L. subsp.
chamaecyparissus (A. Br.) Döll.’un (LCC) petrol eteri (PE), kloroform (CHCl3), metanol
(MeOH) ve alkaloit (ALK) ekstrelerinin in vitro antiprotozoal aktivitesi tayin edilmiştir.
Yöntem: Ekstrelerin antiprotozoal aktivitesi, dört parazitik protozoaya (Trypanosoma brucei
rhodesiense, Trypanosoma cruzi, Leishmania donovani and Plasmodium falciparum) karşı,
sitotoksisiteleri ise sıçan iskelet miyoblast (L6) hücreleri üzerinde test edilmiştir.
Bulgular: Tüm ekstreler, IC50 değerleri 9.3 mg/ml ile 47.0 mg/ml arasında değişmek üzere, T.
brucei rhodesiense’nin gelişimini inhibe etmiştir. LC-CHCl3 ekstresi T. cruzi’ye karşı en iyi
tripanosidal aktiviteye sahipken (IC50 15.3 mg/ml), LCC-PE ekstresi en yüksek antileşmaniyal
aktiviteyi göstermiştir (IC50 4.5 mg/ml). P. falciparum’a karşı en potent aktivite LCC-ALK
(IC50 2.7 mg/ml) ve LCC-PE (IC50 2.8 mg/ml) ekstreleri tarafından gösterilmiştir. Test edilen
en yüksek konsantrasyonda, ekstrelerin herhangi biri için sitotoksisite tespit edilmemiştir
(IC50 > 90 mg/ml).
Sonuçlar: Muhtemelen her iki eğrelti türü de sitotoksik olmayan antiprotozoal bileşikler
taşımaktadır.</Özetçe>
<Anahtar>Lycopodium, Lycopodiaceae, antiprotozoal aktivite, sitotoksisite</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Cladosporium sp. NCIM 901 ile artmış endoglukanaz üretiminin merkezi
kompozit düzenleme kullanılarak vasat ve dipüstü fermentasyon durumunun
optimizasyonu</Başlık>
<Özetçe>Amaç: Bu çalışma, Cladosporium sp. NCIM 901 ile dipüstü fermentasyon yoluyla CMCaz
(endoglukonaz) üretimi için sellüloz bağı içeren bagas ve turunçgil kabuk tozunun substrat
olarak kullanımı üzerine odaklanmıştır.
Yöntem: Cladosporium sp. mantar suşları NCIM, Pune’den tedarik edildi. Bagasların
kristalliğini azaltmak için perasetik asit ile ön işlem yapıldı. Enzim üretimi için Mary Mandels
(MM) vasatları kullanıldı. CMCaz üretimi üzerine ve vasat bileşenlerinin optimizasyonunda
beş değişkenin etkisini çalışmak için merkezi kompozit düzenleme değerlendirildi.
Bulgular: Deney sonuçları, en yüksek enzim üretimi için gerekli ideal vasat koşulunun
başlangıç pH’ının 5.5 olduğunu, %10 (w/v) bagas substrat, %4.5 (w/v) turunçgil kabuk tozu,
%0.17 (w/v) MgSO4 ve %0.17 (w/v) üreden oluştuğunu gösterdi. Maksimum enzim kazancı
(15.02 IU/ml) süreçte bulunan parametrelerin optimal düzeyleri ile etkileşimden elde edildi.
Gerçek ve öngörülen sonuçlar arasında iyi korelasyon bulundu. Kararlılık katsayısı (R2)
0.9414’dir.
Sonuç: Enzim üretimi için ucuz ve çevreye dost sağlanabilen, ziraat ve meyve atıkları gibi
substratların kullanımı sonuçta enzim üretim maliyetini düşürmektedir. Perasetik asit ile
ön işleme giren bagasların turunçgil kabuk tozları ile fermentasyon vasat bileşeni olarak
kullanımı enzim üretimini indüklemiştir. Gözlenen gerçek enzim aktivitesi ve öngörülen
enzim aktivitesinin biribirini desteklemesi ile dipüstü fermantasyon yoluyla enzim
üretiminin kabul edilebilir bir model olduğu gösterilmiştir.</Özetçe>
<Anahtar>Şekerkamışı posası, turunçgil kabuğu, optimizasyon, merkezi komposit
düzenleme, CMCaz</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Koroner kalp hastalığında peroksizom proliferatör-aktive
reseptör (PPAR) izoformları</Başlık>
<Özetçe>Koroner kalp hastalığı (KKH), çok sayıda genetik ve çevresel faktörün etkileşimleriyle ortaya
çıkan kompleks bir hastalıktır. Genetik faktörlerin kendi aralarında ve çevresel etmenlerle
kompleks etkileşimlerin anlaşılmasının, KKH’nin patojenezinin açıklığa kavuşmasına,
gelecekte genetik bazlı risk düzenlenmesi ile hastalığın önlenmesi ve tedavisinin gelişimine
katkıda bulunacağı umulmaktadır.Hiperlipidemi, aterosklerozun ve KKH’nin en önemli
risk faktörlerinden biridir. Geçmiş yıllarda, vücudun kolesterol seviyelerini anlama
yetisi ve ilişkili reseptör ve taşıyıcıların etkisini koordine eden genler üzerinde yoğun
çalışmalar yapılmıştır. Nükleer reseptör süperailesi üyelerinin ve özellikle peroksizom
proliferatör-aktive reseptörlerin (PPAR), bu süreçlerin en önemli düzenleyicileri olduğu
ortaya çıkmıştır. PPAR’lar, yağ asidi ve karbohidrat metabolizmasını düzenleyen güçlü
transkripsiyon faktörleri ve diyetsel lipid sensörleridir. Üç alt tipi (alfa, beta/delta, gama)
ayrı genler tarafından kodlanır ve farklı dokular tarafından eksprese edilir. PPAR alfa lipid
metabolizması, monosit toplanması/adezyonu ve köpük hücre oluşumunda yer alan genlerin
ekspresyonunu düzenlemektedir. PPAR beta/delta izoformunun obez ve diyabetik hayvan
modellerinde HDL-kolesterolü arttırdığı, beyaz adipoz doku yağ depolarını, trigliseridleri,
açlık insülinini ve küçük-yoğun LDL’yi azalttığının bulunması nedeniyle hiperlipidemi
tedavisinde uygun bir hedef olarak önerilmiştir. Ayrıca, PPAR beta/delta’nın kalp ve iskelet
kasında yağ asitlerinin kullanımında yer alan genlerin ekspresyonunu arttırarak, iskelet
kası fibril tipini glikolitikten oksidatife değiştirdiği ve yağ asit oksidasyonunu aktive
ettiği keşfedilmiştir. PPAR gama adiposit farklılaşması, lipid metabolizması ve glukoz
homeostazında görevli genlerin ekspresyonunu düzenler. PPAR gama aynı zamanda antiaterosklerotik
etki lehine immun supressif fonksiyona da sahiptir. Bu çalışmalar birlikte ele
alındığında PPAR’lar, obezite, diyabet ve KKH’ye karşı mücadelede umut verici yeni bir
hedef olarak önerilmektedir.</Özetçe>
<Anahtar>koroner kalp hastalığı, peroksizom proliferatör-aktive reseptör, lipid
metabolizması</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Hemoglobin Beckman olgusu; HbA1c ölçümünü interfere eden hemoglobin
varyantlarına bir örnek]</Başlık>
<Özetçe>Amaç: Klinik belirti vermeyen hemoglobin (Hb) varyantlarının glikohemoglobin (HbA1c)
ölçümlerini etkileyebildiği uzun zamandan beri bilinmektedir; zira bu varyantlar bazı ölçüm
yöntemleri ile interferans göstermektedir. Bu makalede Türkiye’deki ilk Hemoglobin (Hb)
Beckman vakası sunulmaktadır.
Gereç ve Yöntemler: Varyant, diyabetli bir hastada katyon değişimli yüksek performans
sıvı kromatografisi (CE-HPLC) ile HbA1c ölçümü sırasında tespit edilmiştir. Bu yöntemle
HbA1c sonucu elde edilemediğinden ölçüm boronat afinite HPLC yöntemi ile tekrarlanmıştır.
Bulgular: Varyantı tanımlamak için yapılan ileri tetkiklerde heterozigot Hb Beckman
135 GCT-GAT (Ala --> Asp) tespit edilmiş ve böylece CE-HPLC ile HbA1c sonucu elde
edilememesinin nedeni açıklığa kavuşmuştur.
Sonuçlar: Bu yeni Hb Beckman vakasının HbA1c ölçümleri ile interferans yapan anormal
hemoglobinlere mütevazı bir katkı olduğu düşünülmektedir.</Özetçe>
<Anahtar>Hemoglobin Beckman, HbA1c, Diabetes Mellitus.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Tavşanlarda gentamisin kaynaklı nefrotoksisitede ticari arı reçinesinin
antioksidan aktivitesi ve koruyucu etkisi - in vitro çalışma</Başlık>
<Özetçe>Amaç: Bu çalışmanın amacı tavşanlarda gentamicin kaynaklı nefrotoksisitede ticari arı
reçinesinin invitro çalışmalar ile anti oksidan aktivitesinin, total fenol ve flavonoid içeriğinin
ve muhtemel koruyucu etkisinin araştırılmasıdır.
Metod: Metanolde çözüşmüş arı reçinesinin böbrek koruyucu etkisi gentamicin kaynaklı
nefrotoksisite modeli olan tavşanlar üzerinde değerlendirilmiş olup;. invitro antioksidan
aktivitesi ferrik indirgeyici antioksidan güç ve kuprik indirgeyici antioksidan kapasite
deneyleri, total fenol içeriği Folin–Ciocalteau, flavonoid içeriği ise AlCl3 renk .ölçüm metodu
ile belirlenmiştir. Tavşanlarda gentamicin kaynaklı nefrotoksisiteye karşı konuma etkisi
biyokimyasal parametreler (serum üre ve keratin ölçümü) ve böbreklerdeki histopatolojik
değişiklikler ile değerlendirilmiştir.
Sonuç: Arı reçinesinin methanol ekstraktı kuvvetli antioksidan aktivitesi göstermistir.
Bu kuvvetli antioksidan altivite yüksek fenol ve flavanoid içeriğine dayandırılmaktadır.
Tavşanlara 1 mg/kg vücut ağırlığı dozunda arı reçinesinin ağızdan verilmesi gentamicin
kaynaklı histopatolojik ve biyokimyasal değişikliklere karşı belirgin bir koruma sağlamıştır.
Yorum: Bu çalışma ticari arı reçinesinin kuvvetli bir antioksidan olduğunu ve tavşanlarda
gentamicin kaynaklı renal hasara karşı korumada etkin olduğunu göstermiştir.</Özetçe>
<Anahtar>Arı tutkalı, indirgeme gücü, total fenol, histopatolojik değişiklikler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Bufo kavirensis’in deri salgısından yeni bir katyonik antimikrobiyal peptidin
saflaştırılması ve karakterizasyonu</Başlık>
<Özetçe>Amaç: Antimikrobiyal peptidler doğuştan gelen bağışıklık sistemi için en önemli faktördür.
Bu peptidlerin farklı patojenlere karşı aktiviteleri bulunmaktadır. Çalışmanın amacı Bufo
kavirensis’in deri salgısından yeni antimikrobiyal peptidleri saflaştırmaktır.
Gereç ve Yöntemler: Peptidlerin saflaştırılmasında ters faz-HPLC yöntemi, dizi tayininde
MS/MS kullanılmıştır. Antimikrobiyal aktivite Radyal Difüzyon Yöntemi ve Minimal
İnhibiyon Konsantrasyonu (MIC) ile saptanmıştır.
Bulgular: Yirmi amino asitten oluşan peptidin dizisi ILGPVLGLVGRLAGGLIKRE
şeklindedir. Maximin Bk olarak adlandırılan bu yeni peptid ile diğer antimikrobiyal peptidler
arasında herhangi bir benzerlik bulunmamaktadır. Maximin Bk’nın gram pozitif ve gram
negatif bakterilere (MIC 8.1-20.78 µg/ml) ve aynı zamanda mantarlara (MIC 25.7-35.6 mg/
ml) karşı oldukça güçlü antimikrobiyal aktivitesi bulunmaktadır. Buforin K düşük hemolitik
aktiviteye sahiptir (100 µg/mLderişim % 5 hemolize neden olmaktadır).
Sonuç: Bufo kavirensis’in deri salgısından elde edilen bu yeni peptid gram negative, gram
pozitif bakterilere ve mantarlara karşı güçlü antimikrobiyal aktiviteye sahiptir. Yüksek
antimikrobiyal, düşük hemolitik aktivitesine bağlı olarak, Maximin Bk çeşitli mikrobiyal
hastalıkların tedavisinde kullanılabileck potansiyel bir peptiddir.</Özetçe>
<Anahtar>Antimikrobiyal peptidler, Bufo kavirensis, hemoliz, MIC, RP-HPLC</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Thymus vulgaris, T. kotschyanus, Ziziphora tenuior ve Z. clinopodioides’den elde
edilen esansiyel yağların bütün fenolik içeriklerinin, antioksidan ve antibakteriyel
özelliklerinin in vitro olarak incelenmesi</Başlık>
<Özetçe>Amaç: Thymus vulgaris, Thymus kotschyanus, Ziziphora tenuior ve Ziziphora
clinopodioides’den elde edilen esansiyel yağların antibakteriyel ve antioksidan özelliklerinin
incelenmesi amaçlanmıştır.
Yöntem: Esansiyel yağlardaki antioksidan potansiyel 2,2-difenil-1-pikril hidrazil ve
indirgeyici güç yöntemi ile; total fenolik içerik Folin-Ciocalteu reaktifi ile; antibakteriyel
aktivite disk difüzyon agar ve minimum inhibisyon derişimi (MIC) yöntemleri kullanılarak
saptanmıştır.
Bulgular: Ziziphora clinopodioides ve Thymus vulgaris’den elde edilen esansiyel yağların
en yüksek antioksidan aktiviteye sahip olduğu bulunmuştur. Thymus vulgaris’den elde
edilen esansiyel yağlar ise en geniş inhibisyon alanı ve en düşük MIC değeri (2.5 µl/ml) ile
birlikte en güçlü antibakteriyel aktiviteye sahiptir. En yüksek total fenolik derişimi (116.5 mg
GAE/g) Thymus vulgaris’den elde edilen esansiyel yağlarda saptanmıştır.
Sonuç: Thymus vulgaris ve Ziziphora clinopodioides’in içerdiği esansiyel yağlar yiyeceklerin
korunmasında etkili antibakteriyel ve antioksidan olarak kullanılabilir.</Özetçe>
<Anahtar>Esansiyel yağlar, Thymus vulgaris, Thymus kotschyanus, Ziziphora
clinopodioides, Ziziphora tenuior, antibakteriyel, antioksidan.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Dişi ve erkek sıçanların mangan superoksit dismutaz aktivitesi ve ekspreyonu ile
mitokondriyal oksidan üretiminde yaşla ilişkili değişiklikler</Başlık>
<Özetçe>Amaç: Çalışmamızda, 12 ve 24 aylık Wistar cinsi sıçanların karaciğer mitokondrilerinde
yaş ve cinsiyet ile ilişkili olarak peroksit üretimi, mangan süperoksit dismutaz (MnSOD)
aktivitesi ve ekspresyonundaki ortaya çıkan değişikliklerin incelenmesi amaçlanmıştır.
Yöntemler: Peroksit üretimi kemilümünometrik, malondialdehit (MDA) düzeyi florometrik,
glutatyon peroksidaz (GPx) kümen hidroperoksit, MnSOD aktivitesi nitroblue tetrazolium
yöntemleri ile MnSOD ekspresyonu ise western blotting yöntemi ile ölçülmüştür.
Bulgular: Her iki cinsiyette de yaş ilerledikçe SOD ve GPx aktivitelerinde anlamlı bir değişiklik
oluşmadığı, mitokondriyal peroksit üretiminin ise anlamlı şekilde arttığı ve bu artışın dişi
sıçanlarda daha belirgin olduğu saptanmıştır. MnSOD ekspresyonun da yaş ve cinsiyete bağlı
olarak değişiklikler gösterdiği ( - .01) ve eksprese edilen enzim proteini başına düşen enzim
aktivitesinin 24 aylık sıçanlarda her iki cinsiyette de anlamlı olarak azalmakla birlikte ( - .01)
bu azalmanın dişi sıçanlarda erkek sıçanlara göre daha belirgin ( - .05) olduğu görülmüştür.
Erkek sıçanlarda MnSOD aktivitesi ile ekspresyonu arasında pozitif bir korelasyon
(r=0.573, p=0.001) olduğu saptanmış, dişi sıçanlarda ise böyle bir ilişki saptanmamıştır.
Sonuç: 12 ve 24 aylık sıçanlar karşılaştırıldığında dişi sıçanların MnSOD ekspresyonunun
akranı olan erkek sıçanlara göre anlamlı olarak yüksek olduğu, karaciğer mitokondrilerinin
oksidatif strese duyarlılığının ise daha az olduğu görülmüştür. Yaş ilerledikçe iki cinsiyet
arasında MnSOD aktivitesi ve ekspresyon paterninde ortaya çıkan bu değişikliklerin sadece
östrojen etkisi ile açıklanamayacağı, başka faktörlerin de katkısının olduğu sonucuna
varılmıştır.</Özetçe>
<Anahtar>oksidatif stres, yaşlanma, cinsiyet farklılıkları, MnSOD, sıçan
karaciğeri</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Tip 1 Diabetes Mellitus’ta Anti-protrombin antikorları</Başlık>
<Özetçe>Amaç: Tip 1 Diabetes Mellitus (T1DM) otoimmün bir hastalıktır ve otoimmünite ile ilişkili
protrombotik faktörler T1DM’de görülen koagülasyona yatkınlığa katkıda bulunabilirler.
Bu çalışmanın amacı, Tip 1 diyabet hastalarında bir protrombotik risk faktörü olarak antiprotrombin
(aPT) antikorlarının düzeyinin araştırılmasıdır.
Gereç ve Yöntemler: Bu çalışma, Endokrinoloji ve Metabolizma Kliniği’ne gelen tip 1 diyabet
tanısı almış 121 gönüllü hasta ile gerçekleştirilmiştir. Herhangi bir vasküler, tromboembolik
ya da hemorajik hastalığı olmayan 92 gönüllü ise kontrol grubunu oluşturmuştur. Plazma
örneklerindeki aPT IgG, IgM ve anti-ß2-glikoprotein-1 (anti-ß2GP1) IgG antikorları ELISA
kitleri kullanılarak saptanmıştır.
Bulgular: aPT IgG antikorları tip 1 diyabetik grupta %52.06 iken, kontrol grubunda
%2.16 bulunmuştur. Dolaşımdaki aPT IgG düzeyi, tip 1 diyabetik grupta (20.17±8.28 AU/
ml), kontrole göre (4.47±2.01 AU/ml) anlamlı olarak yüksek bulunmuştur ( - .05). Tip 1
diyabetik hastaların %88.42’sinde, saptanan artmış aPT IgM düzeyleri (16.12±6.01 AU/
ml), kontrol grubuna göre (4.86±2.62 AU/ml) anlamlı olarak yüksek bulunmuştur ( - .05).
Tip 1 diyabetik hastaların %69.42’si anti-ß2GP1 IgG pozitif olarak saptanmıştır ve plazma
düzeyleri kontrol grubuna göre anlamlı olarak yüksektir (7.72±1.11 U/ml, 0.81±0.32 U/ml,
sırasıyla).
Sonuç: aPT antikorları, kontrol grubu ile karşılaştırıldığında, T1DM hastalarında anlamlı
olarak yüksek bulunmuştur. Benzer şekilde koagülasyon yolağında önemli bir belirteç
olan anti-ß2GP1 antikor düzeyinin de tip 1 diyabetik grupta anlamlı olarak yüksek
olduğu saptanmıştır. Elde edilen bulgular, tip 1 diyabet hastalarında gözlenen yüksek aPT
antikor düzeylerinin, T1DM’de hiperkoagülasyon gelişimine katkıda bulunabileceğini
göstermektedir.</Özetçe>
<Anahtar>Tip 1 diyabet, tromboz, anti-protrombin, anti-ß2GP1</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Bir Cupin-tip fosfoglukoz izomeraz olan TK1111’in Thermococcus
kodakarensis’den moleküler klonlanması ve karakterizasyonu</Başlık>
<Özetçe>Amaç: Hipertermofilik bir archeon olan Thermococcus kodakarensis’den, bir cupin-tip fosfoglukoz izomeraz
olan TK1111’in karakterizasyounun yapılması.
Yöntemler: T. kodakarensis’in genomu glukoz-6-fosfat izomeraz için bir açık çerçeve bulmak amacıyla
araştırılmıştır. Yapısal gen klonlanarak, Escherichia coli’de eksprese edilmiş ve saflaştırılan gen ürünü
karakterize edilmiştir. Metal iyonlarının enzim aktivitesinin yenilenmesi üzerine etkileri incelenmiştir.
Bulgular: T. kodakarensis’in genom araştırması, glukoz-6-fosfat izomeraz için tanımlanan bir açık çerçeve,
TK1111, varlığını ortaya çıkartmıştır. TK1111, iyi bilinen PGI enzim aileleri yerine, cupin-süperailesiyle
ilişkili olan archeal PGIlarla yüksek homoloji göstermiştir. TK1111’ü kodlayan gen, 189 amino
asitlik bir polipeptidle ilişkili 567 nükleotid içermektedir. Yapısal gen klonlanarak, Escherichia coli’de
eksprese edilmiş ve saflaştırılan gen ürünü karakterize edilmiştir. Rekombinant TK1111 en yüksek aktiviteyi
(43 U/mg) 90 °C ve pH 6.0’da göstermiştir. Bilgilerimize dayanarak cupin-süperailesindeki PGI’lar
arasında, en yüksek aktivitesini asidik pH’da gösteren tek enzimdir. TK1111, Michealis-Menten kinetiğini
takip ederek, fruktoz-6-fosfatın glukoz-6-fosfata çevrimini katalizler ve 37 °C’de sırasıyla 2.2 mM
ve 12.5 mmol min-1 mg-1 Km ve Vmax değerlerine sahiptir. Reaksiyon ortamına Zn2+ iyonlarının eklenmesi,
aynı genusun başka bir üyesi olan ve TK1111’e %75 benzerlik gösteren, Thermococcus litoralis’den
elde edilen PGI’nın aksine, enzim aktivitesini belirgin biçimde arttırmıştır. TK1111, EDTA varlığında
70 °C’ye ısıtıldığında enzim aktivitesi tamamen azalmıştır. TK1111 oda sıcaklığında ve Zn2+ varlığında
inkübe ediliğinde enzim aktivitesinin tamamen geri kazanılmıştır.
Sonuç: T. kodakaraensis’den elde edilen TK1111, cupin-tip izomerazlara dahil olan yeni bir fosfoglukoz
izomerazdır. Bilgilerimize göre cupin-ailesi içinde, en yüksek aktivitesini asidik pH’da gösteren tek
PGI’dır. Ailenin diğer üyelerinin aksine, enzim aktivitesi Zn2+ varlığında belirgin biçimde a rtış göstermiştir.</Özetçe>
<Anahtar>Fosfoglukoz izomeraz, metaloenzim, cupin-ailesi, termostabilite, Thermococcus
kodakarensis, hipertermofil, archaeon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Glukoz oksidaz enzim agregatları kullanılarak ß-Dglukozun
parçalanma kinetiğinin modellenmesi</Başlık>
<Özetçe>Amaç: Bu araştırmanın amacı glukoz oksidaz (GOD) enzimi ile hazırlanan agregat
sistemlerinin glukozu indirgemesi sırasında oluşan tepkimenin kinetik değişmezlerinin
zamana bağlı olarak ölçünen derişim değerlerini benzeştiren matematiksel model ile
hesaplanması ve saptanan kinetik değerler ile deneysel verilerin karşılaştırılmasıdır.
Gereçler ve Yöntemler: Araştırmanın ilk kısmında enzim uygun bir çöktürücü varlığında
bifonksiyonel bir çapraz bağlayıcı ile muamele edilerek agregat oluşumu sağlanmış ve GOD
agregatlarının aktiviteleri ß-D-glukozu glukonik asit’e ve H2O2’ye oksitleyen enzim miktarı
olarak belirlenmiştir. Benzeşim için önerilen matematik model tek substrat-enzim katalizli
tepkimeler için Michaelis ve Menten tarafından geliştirilmiş olan kinetik model çerçevesinde
hızlı denge yaklaşımı varsayımını esas alır ve substrat derişimi, tepkime hızına bağlı olarak
ifade edilen bir başlangıç değer problemidir.
Bulgular: Benzeştirme eğrilerinden hesaplanan sonuçların deneysel ölçüm değerlerine
yaklaştırılması ise matematiksel modelin içerdiği kinetik sabitlerin optimizasyonuna
dayanmakta olup, çözümleme için Euler sayısal yöntemi uygulanmıştır ve optimizasyon
için seçilen kinetik parametre değerleri ile çizilen simulasyon eğrilerinde substrat etkili
Michaelis-Menten kinetik reaksiyon modeli ile yapılan optimizasyonlarda daha yüksek
uyumluluk gösteren çok daha etkin sonuçlar alınmıştır. Yüksek glukoz derişimlerinin
optimum değerleri veren kinetik parametre bölgesinin dışında kaldığı belirlenmiştir.
Sonuçlar: GOD agregatlarının kinetik sabitlerinin hesaplamasında başlangıç substrat
derişimi etkili Michaelis-Menten modelinin çözümlenmesi ile elde edilen değerlerin
uyumunun Michaelis-Menten modeline göre daha yüksek olduğu belirlenmiştir.</Özetçe>
<Anahtar>glukoz oksidaz, enzim agregatları, enzim kinetiği, matematiksel
modelleme, benzeşim</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Asetaminofen ile toksik hepatit oluşturulan ratlarda
L-karnitinin etkisi</Başlık>
<Özetçe>Amaç: Bu çalışmanın amacı, sıçanlarda asetaminofen ile oluşturulan toksik hepatitte Lipid
peroksidasyonu ve oksidatif stresin yol açtığı karaciğer hasarına karşı L-karnitinin koruyucu
etkisini incelemektir.
Gereç ve Yöntem: Wistar albino erkek sıçanlar kontrol, toksik hepatit ve L-karnitin grubu
olmak üzere rastgele 3 gruba ayrıldı. Toksik hepatit oluşturmak üzere toksik hepatit ve
L-karnitin gruplarına tek doz ılık serum fizyolojikte çözünmüş asetaminofen (300 mg/kg)
intraperitoneal olarak verildi. Toksik hepatit oluşturulduktan beş dakika sonra L-karnitin
grubuna tek doz L-Karnitin (500 mg/kg) intraperitoneal olarak verildi. Kontrol grubuna tek
doz ılık serum fizyolojik intraperitoneal olarak verildi.
Bulgular: Kontrol grubu ile karşılaştırıldığında, toksik hepatit grubunda serum alanin ve
aspartat aminotransferaz ve plazma ve karaciğer malondialdehit düzeyleri daha yüksek,
oysa plazma Gc-globulin, tam kan ve karaciğer glutatyon düzeyleri, eritrosit ve karaciğer
katalaz aktivitesi ve eritrosit glutayon peroksidaz aktivitesi daha düşüktü. Toksik hepatit
grubu ile karşılaştırıldığında, L-karnitin grubunda serum alanin ve aspartat aminotransferaz
ve plazma ve karaciğer malondialdehit düzeyleri daha düşük, oysa tam kan ve karaciğer
glutatyon düzeyleri, eritrosit ve karaciğer katalaz aktivitesi ve eritrosit glutayon peroksidaz
aktivitesi daha yüksekti. Bu grupların plazma Gc-globulin düzeyleri arasında anlamlı bir fark
yoktu. Toksik hepatit grubundaki histopatolojik değişiklikler L-karnitin grubundakinden
daha belirgindi.
Sonuç: L-karnitin sıçanlarda asetaminofen ile oluşturulan toksik hepatitte lipid
peroksidasyonu ve oksidatif stresin neden olduğu karaciğer hasarına karşı koruyucu etkiye
sahiptir.</Özetçe>
<Anahtar>Asetaminofen; L-Karnitin; lipid peroksidasyonu; oksidatif stres;
antioksidanlar, karaciğer hasarı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Jelatin ve polivinil alkol filmlere holografik hafızalar için kayıt edici materyal
olarak bakteriorodopsin yerleştirilmesi]*</Başlık>
<Özetçe>Amaç: Bakteriorodopsin, arkebakteri Halobacterium salinarum da bulunan yedi sarmallı
zar proteinidir. Bakteriorodopsin filmlerin, holografik optik hafıza olarak performansı
değerlendirildi.
Gereç ve Yöntemler: Bakteriorodopsin, polimerik filmler üzerinde farklı ağırlık/hacim
oranlarındaki polivinil alkol ve jelatin ile hareketsiz hale getirildi.
Değişik konsantrasyonlardaki fosfat tamponunun (0.001 den 0.1 M a kadar) polivinil alkol /
jelatin bileşimli filmlerin performansı üzerine etkileri çalışıldı.
Bulgular: En iyi kalitedeki filmin 0.1 M fosfat tamponu ve % 0.001(w/v) polivinil alkol
ve jelatin karışımından elde edildiği gösterildi. Kontrol olarak sığır serum albumini,
bakteriorodopsin yerine polivinil alkol ve jelatin filmler üzerinde hareketsiz hale getirildi.
Bakteriorodopsin kökenli filmler 10 dakika boyunca yeşil (dikey) ve kırmızı (yatay) lazer
olan iki dik açılı ışın ile aydınlatıldı ve daha sonra absorbans spektrumu ölçüldü. 380 nm (Q
durum) ve 640 nm (O durum) de absorpsiyon piklerine öncülük eden yeşil ve kırmızı lazerler,
verileri yazmak için bakteriorodopsin filme ışınlandı. Son olarak, 380 nm’de verileri silmede
kullanılabilecek, 1 vat mavi LED ışımasından 15 dakika sonra absorpsiyonda azalma
gözlendi.
Sonuç: Sonuç olarak bu anayapı bakteriorodopsin proteininin hareketsiz hale getirilmesi için
uygundur ve optik hafıza cihazlarında kullanılabilir.</Özetçe>
<Anahtar>Optik hafıza, bakteriorodopsin film, laser ışını, protein immobilizasyonu,
biyoelektronikler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Buğday saplarından etanol üretimini arttırmak için seyreltik asit ve alkali
peroksit önarıtım işlemlerinin optimizasyonu</Başlık>
<Özetçe>Amaç: Bu çalışmanın ana amacı buğday saplarından üretilecek nihai etanol miktarını
maksimize etmek için en uygun ön arıtma koşullarının tespit edilmesidir.
Gereç ve Yöntemler: Hem seyreltik asit hem de alkali peroksit önarıtım yöntemleri için
Yüzey Tepki Metodolojisi (YTM) kullanarak ön arıtma koşullarının etkileri araştırılmıştır.
Etanol üretimi için ön arıtıma tabi tutulmuş katılara S. cerevisiae ve P. stipitis ile kofermentasyon
uygulanmıştır. Buğday saplarının içerdiği selüloz ve ksilanın parçalanabilirliği
etanol üretiminde olduğu gibi değişik koşullarda incelenmiştir.
Bulgular: Seyreltik asit önarıtımı için YTM tarafından tahmin edilen optimum koşullar
%0.5 H2SO4 konsantrasyonu, %15 katı yükleme oranı ve 0.75-0.9 mm partikül boyutu
olarak bulunmuş ve bu koşullarda yapılan deney sonucunda %12.95 nihai etanol üretimi
gerçekleşmiştir. Alkali peroksit önarıtımı için tespit edilen en yüksek etanol miktarı
ise %18.23 olarak bulunmuş ve bu değere 35 °C ‘de 1 saat %0.875 H2O2 ile ön arıtım
gerçekleştirildiğinde ulaşılmıştır.
Sonuçlar: Deneysel sonuçlar YTM ile elde edilen sonuçlarla uyum içindedir. Buğday
saplarından kofermentasyonla etanol üretiminin iyileştirilmesinde alkali peroksit ile ön
arıtım işleminin seyreltik asit ön arıtımına kıyasla daha etkili olduğu tespit edilmiştir.</Özetçe>
<Anahtar>biyoetanol, ko-fermentasyon, kimyasal ön arıtım, buğday sapı, Pichia
stipitis</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Deneysel demiyelinasyon ve remiyelinasyonda merkezi sinir sisteminin miyelin
temel protein profili</Başlık>
<Özetçe>Amaç: Bu çalışmanın amacı, deneysel demiyelinasyon ve remiyelinasyonda merkezi sinir
sisteminin miyelin temel protein (MBP) profilini değerlendirmektir.
Gereç ve Yöntemler: Bu çalışmada 60 adet, 8-10 haftalık erkek C57BL/6 fare kullanıldı.
Farelerden yirmi adeti kontrol grubu, 40 adeti deneme grubu olarak ayrıldı. Deneme
grubundaki fareler 6 hafta boyunca % 0.3 kuprizon içeren diyet ile beslendi. Bu süre sonunda,
deneme grubundan 20 fare ile kontrol grubundan 10 farenin ötanazileri yapıldı. Deneme
grubundaki diğer 20 fare ile kontrol grubundaki 10 fare, remiyelinasyon oluşturmak amacıya,
4 hafta boyunca kuprizon içermeyen diyet ile beslendi ve sakrifiye edildi. Farelerin korpus
kallosumları çıkartıldı ve tüm örneklerde protein ekstraksiyonu yapıldı. MBP profilleri SDSPAGE
ve Western-blot analizi ile değerlendirildi.
Bulgular ve Tartışma: Demiyelinasyon grubunda 26.6 kDa altındaki MBP izoformlarının
yoğunluğunun kontrol grubuna göre azaldığı gözlendi. Remiyelinasyon grubunda MBP
yoğunluğunun kontrol grubundaki düzeye yaklaştığı belirlendi. Bu çalışma, demiyelinasyon
ve remiyelinasyon mekanizmalarının anlaşılmasına katkıda bulunmasının yanı sıra, insan
ve hayvanlarda demiyelinasyon ile karakterize hastalıklarla ilgili çalışmalar için temel teşkil
edecektir.</Özetçe>
<Anahtar>demiyelinasyon, fare, miyelin temel protein, remiyelinasyon.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Biyokimya laboratuvar eğitimine çok disiplinli yaklaşım</Başlık>
<Özetçe>Ülkemizde yüksek öğretim sistemi ile ilişkili yeterlilikler Avrupa Yeterlilikler Çerçevesi
bağlamında yeniden yapılandırılmaktadır. Avrupa Yeterlilikler Çerçeveleri ve bu çerçeveler
ile ilişkilendirilmiş “Ulusal Yeterlilikler Çerçeveleri (UYÇ)” ile Avrupa Yükseköğretim
Sistemleri arasında karşılaştırabilirlik ve şeffaflığın sağlanması ve yaşam boyu öğrenmenin
yaygınlaştırılması öngörülmektedir. 3-4 Mayıs 2012 tarihlerinde “Biyokimya Laboratuvar
Eğitimine Çok Disiplinli Yaklaşım Çalıştayı” isimli Ankara’da düzenlenen çalıştayın
kapsamını öncelikle, biyokimya laboratuvar eğitiminde laboratuvarda çalışma ve deneysel
metodoloji kültürünün kazandırılması ve bilimsel düşünme yeteneğinin geliştirilmesi
oluşturmuştur. Çalıştay sonucunda mevcut durumda farklı bilim dallarında aynı başlık
altında farklı bilimsel içerik ile yürütülmekte olan biyokimya laboratuvar eğitimine kalite
güvencesinin sağlanmasına yönelik görüşler bir araya getirilmiştir. Daha önce yapılan çalışma
ve toplantılar da dikkate alınarak çekirdek laboratuvar eğitimi programı oluşturulmuş;
kazanımlar ve hedefler belirlenmiştir. Öğrenme-öğretme süreci ve değerlendirme konuları
ele alınmıştır. Çekirdek laboratuvar programının yanı sıra bilimsel araştırma projeleri
konusunda da farkındalık tartışılmıştır. Ayrıca değişik programlar arasında eşgüdümün
sağlanması ve Avrupa Birliği uyum sürecinde gerekli altyapının tanımlanmasına dikkat
çekilmiştir. Bunların dışında, ekipman ve sarf malzemesi teminindeki zorluklar, idarelerin
sorumluluğu, öğrencilerin hazır bulunuşlukları ve yeterlilikleri, öğretim elemanlarının etkin
laboratuvar eğitimi sağlamalarındaki yeterlilikleri, öğretim materyallerinin teminindeki
sorunlar ve çözümler tartışılmıştır. Çalıştaya genç bilim adamları ve lisansüstü öğrenciler
de aktif katılarak, biyokimya laboratuvarında çalışma kültürleri ile bilimsel düşünme
yeteneğinin geliştirilmesinde olumlu adımlar atılmıştır.</Özetçe>
<Anahtar>biyokimya laboratuvarı, laboratuvar eğitimi, Ulusal Yeterlilikler
Çerçevesi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Buthus martensii (Karsch)’deki analjezik peptidlerinin moleküler klonlanması ve
fonksiyonel tanımlanmaları</Başlık>
<Özetçe>Amaç: Analjezik peptidleri kodlayan genlerin akrep iğnesinin cDNA havuzundan
klonlanması, prokaryotik ekspresyon sistemi aracılığıyla rekombinant peptidlerin elde
edilmesi ve peptidlerin analjezik aktivitelerinin fare kıvranma deneyi ile incelenmesi.
Metodlar: Analjezik peptidleri kodlayan genler, akrep iğnesinin cDNA havuzundan nested
PCR ile klonlandı. PCR-SSCP (PCR-Tek Zincir Konformasyon Polimorfizmi) ile tarandıktan
sonra, pozitif klonlar sekanslandı. Rekombinanat peptidler, E. coli’de fonksiyonel ekspresyon
ile elde edilip metal şelatlaştırıcı kromatografi ile saflaştırıldı. Biyo-aktivite fare kıvranma
deneyi ile belirlendi.
Bulgular: Potansiyel analjezik peptidleri kodlayan 2 nükleotid sekansı elde edildi. BmK 22
ve BmK 9 olarak adlandırıldılar. Yeni bir peptid olan BmK 22’nin, BmK 9’dan sadece 54.
pozisyondaki bir amino asidi farklıydı. Fare kıvranma deneyi sonucunda, her iki rekombinant
peptid analjezik aktivite gösterdi ve BmK 9’un ağrı azaltmada daha kuvvetli bir etkisi vardı.
Ayrıca, homoloji modelleme ile yapısal faktörlerin değerlendirilmesi sonucunda, BmK 9’un
pozisyon 54’ündeki arjininin hedef tanımada önemli bir rol oynadığını ve analjezik aktiviteyi
etkilediğini düşünüyoruz.
Sonuç: Akrep zehri çok zengin biyo-aktif peptidler içermektedir. Bu çalışmadaki BmK 9
ve BmK 22’nin moleküler klonlama, fonksiyonel ekspresyon ve biyo-aktivite belirlenmesi
aşamaları, analjezikler gibi özel biyo-aktiviteye sahip akrep toksinlerinin belirlenmesi için
hızlı bir yöntem sağlamaktadır.
</Özetçe>
<Anahtar>Buthus martensii (Karsch), cDNA klonlama, analjezik aktivite, tek
zincir konformasyon polimorfizmi, homoloji modelleme</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Çevre ve flora kaynaklarının arı ürünlerinin mineral
madde içerikleri ile ilişkisi</Başlık>
<Özetçe>Amaç: Bu çalışmanın amacı bitki türü ve coğrafi farklılıkların arı dokusu ve balın mineral
düzeyleri üzerindeki etkilerinin incelenmesi, ayrıca çevre kirliliğinde risk oluşturan
minerallerin ve ağır metallerin tespitinde arı ve arı ürünlerinin biyoindikatör olarak
kullanma etkinliğinin saptanmasıdır.
Yöntemler: Bu amaçla Türkiye’de Karadeniz Bölgesi’nde farklı çevresel özelliklere sahip
dört alan seçildi. Bu alanlara dört ay süre ile toplam 22 arı kolonisi yerleştirildi. Bu süre
sonunda arı dokusu ve bal örneklerinde demir (Fe), nikel (Ni), bakır (Cu), çinko (Zn),
kadmiyum (Cd) ve kurşun (Pb) düzeyleri Plazma Optik Emisyon Spektrometresi (Inductively
Coupled Plasma Optical Emmision Spectrometry=ICP-OES) kullanılarak ölçüldü
Bulgular: Kolonilerin yerleştirildiği alandaki bitki türüne bağlı olarak mineral düzeylerinin
değiştiği belirlendi ( - .05). Çalışma alanlarındaki çevre kalitesinin, arı dokusu ve bal
örneklerinde analizi yapılan mineral ve mineral düzeyleri ile paralellik gösterdiği anlaşıldı
( - .05)
Sonuç: Bulgular doğrultusunda arı ve arı ürünlerinin mineral içeriklerinin bitki çeşidine
bağlı olarak değiştiği görüldü. Diğer yandan arı ve balın çevre kirliliğinin belirlenmesinde
biyoindikatör olarak kullanılabileceği kanaatine varıldı.</Özetçe>
<Anahtar>biyomonitör, çevre kirliliği, ağır metal, balarısı, mineral</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Bilimsel yayın kalitesi: Editör, yazar, hakem ve okurların
katkıları</Başlık>
<Özetçe>Türk Biyokimya Dergisi editörleri olarak dergide yayınlanmış olan bir makalenin
“okunabilir” olduğunun güvencesinin uluslararası kabulünü sağlamak, araştırma ve yayın
kültürüne destek olmak amacını taşımaktayız. Biyokimya ile ilişkili orijinal veya teyit
edici, değer yaratabilecek, tekrarlanabilir veriye dayalı, etik kurallar çerçevesinde üretilmiş
ve etkin sunulmuş, rahat anlaşabilir, ticari yanlılık taşımayan çalışmaları mümkün olduğu
kadar süratli bir şekilde yayınlamaya çalışıyoruz. Dergimiz elektronik olarak yayınlanmaya
başladığından beri yer aldığı uluslararası veri tabanı sayısı gitgide artmaktadır. Katma değer
yaratan yayınlarla, ülkemizin ve çevremizin bilimsel yayın organı olmak hedefimizdir. 23.
Ulusal Biyokimya Kongresi kapsamında düzenlenen “Bilimsel Yayın Kalitesi: Makale Yazımı,
İstatistiksel Analiz, Hakemlik Süreci, Etik Boyut” isimli panelde birikmiş tecrübelerimize
dayanarak sık rastladığımız hataları; hedefe daha erken, daha etkin ulaşabilmek için
gereksinimleri; yazar, hakem ve okurlardan beklentilerimizi gündeme getirdik. Bu makale
aynı bilgileri tüm okuyucularımızla paylaşmak amacıyla yazılmıştır.</Özetçe>
<Anahtar>Turkish Journal of Biochemistry/Türk Biyokimya Dergisi, bilimsel
yayın kalitesi, Yazarlara Bilgiler, Editörlerin rolü, Hakemlerin katkıları, Okurlardan
beklentiler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Apoptotik proteinlerin diskriminant analizi aracılığıyla sınıflandırılması</Başlık>
<Özetçe>Amaç: Sitoplazmik proteinler, plazma membranına bağlı proteinler, mitokondri iç-dış proteinleri
ve diğer proteinler olarak dört bölgeye ayrılan ve her bir bölgede farklı biyolojik işlevlere
sahip olan apoptotik proteinleri doğrusal diskriminant yöntemleri aracılığıyla sınıflandırmak.
Yöntem: Bu çalışmada, protein sekansları amino asit kompozisyonu olarak kodlanmakta,
böylelikle protein sekansları yüksek boyutlu yapı aracılığıyla ifade edilmekte, ve sonucunda
bu durum hesapsal karmaşıklığa neden olmaktadır. Apoptotik protein sekanslarının boyutunu
azaltmak amacıyla temel bileşenler analizi uygulanmıştır. Verilere uygulanan bu önişlem
adımından sonra, apoptotik proteinler doğrusal diskriminant analizi ve bulanık doğrusal
diskriminant analizi ile sınıflandırılmıştır.
Bulgular: Doğrusal diskriminant analizi ve bulanık doğrusal diskriminant analizi yöntemleri
için doğru sınıflama yüzdeleri sırasıyla %16.3 ve %80.2 olarak elde edilmiştir. Test verisi
olan apoptotik proteinler üstüste örtüşen veri yapısına sahip oldukları için doğrusal diskriminant
analizi başarısız bir sonuç vermiştir. Bulanık mantığın üstüste örtüşen verilerin sınıflanması
ve kümelenmesi için daha uygun olması nedeniyle, bulanık mantığın ve doğrusal
diskriminant analizinin birleşimi olan bulanık doğrusal diskriminant analizi memnun edici
doğruluk oranları vermiştir.
Sonuç: Apoptotik proteinlerin sınıflama problemleri için, bulanık yaklaşımın diğer klasik
yöntemlerle birleşimi, daha yüksek ve daha güçlü doğruluk oranlarının elde edilmesine imkan
sağlayabileceği iddia edilmektedir.</Özetçe>
<Anahtar>apoptotik proteinler, amino asit kompozisyonu, biyoinformatik, temel
bileşenler analizi, bulanık doğrusal diskriminant analizi, doğrusal diskriminant analizi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Rhodobacter capsulatus ta bulunan sitokrom cbb3 oksidazın I alt ünitesindeki
Glu380’in Gln380 ile yer değiştirilmesi inaktif enzim ile sonuçlanmaktadır</Başlık>
<Özetçe>Amaç: Rhodobacter capsulatus’a ait cbb3-tipi oksidaz enziminin katalitik alt ünitesinin IX.
sarmalında korunmuş olarak bulunan glutamat 380 aminoasidinin yönlendirilmiş mutagenez
yöntemi ile öneminin gösterilmesi.
Metot: pMOZI vektörü kalıp olarak kullanılarak yönlendirilmiş mutagenez ile E380Q mutantı
elde edilmiştir. İstenilen mutasyonun gerçekleştiği doğrulandıktan ve birkaç alt klonlamadan
sonra pOX15/E380Q plazmidi R. capsulatus’un GK32 suşuna üçlü eşleşme ile aktarılmıştır.
Mutasyonun cbb3-tipi oksidazın alt ünitelerinin birleşmesi üzerine olan etkisini belirlemek
için kromatofor zar proteinleri SDS-PAGE ile ayrıştırılmış, TMBZ boyama ve western
blotlama ile analiz edilmiştir. Enzim aktivitesi, hücrelerin NADI boyanması ve kromatofor
zar proteinlerinin spektrofotometrik ölçümle oksijen kullanım oranlarının hesaplanması
ile belirlenmiştir.
Bulgular: Dizi analizi sonuçları E380Q mutasyonun PZR reaksiyonunda istenilen şekilde
gerçekleştiğini göstermiştir. Western blot analizi ve SDS-PAGE jelinin TMBZ boyaması,
mutant cbb3-tipi oksidaz enziminin alt ünitelerinin eksik olduğunu göstermiştir. E380Q mutasyonun,
NADI testi ve oksijen kullanım ölçümleri (%1) sonucunda enzim aktivitesinin tamamen
kaybına neden olduğu belirlenmiştir.
Sonuç: Elde edilen bulgular, demir bakır oksidazların aktif bölge yapılarının alt gruplarında
farklılık gösterebileceği ve her bir alt grup içerisindeki bireylerde korunmuş olabileceği varsayımını
desteklemektedir.</Özetçe>
<Anahtar>Sitokrom cbb3-tipi oksidaz, D- proton pompalama kanalı, yönlendirilmiş
mutagenez ve Rhodobacter capsulatus.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kalorifercilerde kronik karbon monoksit maruziyetinin hs-CRP, KIM kalınlığı ve
PEF hızı üzerine olan etkisi</Başlık>
<Özetçe>Amaç: Bu çalışmamızda kronik karbon monoksite maruz kalan kişilerde ateroskleroz, karotis intima media
kalınlığı, yüksek sensiviteli C-reaktif protein ve hava yolu darlığı ilişkisini inceledik.
Materyal ve Metot: En az 10 yıl boyunca çalışan sağlıklı, sigara içmeyen 47 kalorifer yakan erkek görevlisi
(çalışma grubu) ve yaşça uyuşan 48 sağlıklı erkek (kontrol grubu) çalışmaya alındı. Her iki grup için
vücut kitle indeksi, kan basıncı, total kolesterol, trigliserid, düşük dansiteli lipoprotein kolesterol, yüksek
dansiteli lipoprotein kolesterol, karotis intima media kalınlığı, karboksihemoglobin seviyesi, yüksek sensiviteli
C-reaktif protein, ekspiratuvar tepe akım hızı değerleri ölçüldü.
Bulgular: Her iki grubun yaş, body mass index, kan basıncı, total cholesterol, triglyceride, low-density
lipoprotein cholesterol ve high-density lipoprotein cholesterol değerleri birbirleriyle benzer bulundu. Kalorifercilerde
karboksihemoglobin, yüksek sensiviteli C-reaktif protein ve karotis intima media kalınlığı
( - .001) değerleri daha yüksek bulunurken ekspiratuvar tepe akım hızı yüzdeleri daha düşük bulundu
( - .001). Kalorifercilerde yaş ve karboksihemoglobin arasında ( - .004); karboksihemoglobin ve
yüksek sensiviteli C-reaktif protein seviyeleri ( - .001); karboksihemoglobin seviyesi ve çalışma yılları
( - .001); yüksek sensiviteli C-reaktif protein değerleri ve çalışma yılları ( - .001); ekspiratuvar
tepe akım hızı yüzdesi ve karboksihemoglobin seviyesi ( - .001), ekspiratuvar tepe akım hızı yüzdesi
ve çalışma yılları ( - .001), ekspiratuvar tepe akım hızı yüzdesi ve yaş ( - .007); yüksek sensiviteli
C-reaktif protein değerleri ve karnmonoksite maruziyet süresi ( - .001), karotis intima media kalınlığı
ve maruziyet yılları (p = 0.035) arasında istatistiksel olarak anlamlı bir korelasyon vardı.
Sonuç: Kronik karbon monoksit maruziyeti zamanla yüksek sensiviteli C-reaktif protein ve karotis intima
media kalınlığını artırarak ateroskleroza zemin hazırlamakta ve ayrıca hava yollarında daralma yaparak
ekspiratuvar tepe akım hızında azalmaya neden olmaktadır.</Özetçe>
<Anahtar>Karotis intima media kalınlığı, yüksek duyarlı C-reaktif protein, ateroskleroz, ekspiratuvar
tepe akım hızı, kaloriferci</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>[Orman artıklarını kullanan Aspergillus niger ve Fusarium oxysporum’un birlikte
kültüründe selülaz ve ksilanaz üretimi</Başlık>
<Özetçe>Amaç: Çalışmanın amacı lignoselülozik orman artıkları kullanarak, ticari öneme sahip olan selülaz,
ksilanaz gibi enzimlerin ekonomik olarak üretimidir. Bu amaçla Aspergillus niger F7 and Fusarium
oxysporum F8 katı hal fermentasyonu kullanılarak birlikte kültüre edilmiştir.
Gereç ve yöntemler: A. niger F7 and F. oxysporum F8 fungal suşları bozulmakta olan orman örtüsünden
izole edilerek birlikte kültürleri yapılmış ve enzim biyosentezi incelenmiştir. En yaygın orman atıkları
Toona ciliata, Celtris australis, Cedrus deodara ve Pinus roxburghii vb. yerel ormandan elde edilmiş,
fungal izolatlardan enzim veriminin arttırılması için lignoselülozik substratlar alkali (NaOH) ile ön
muamele edilerek yapılarındaki kristal selüloz sadeleştirilmiştir. Nemlendirici ajan olarak, musluk suyu
ve modifiye bazal tuz ortamı 1:2 oranında kullanılarak katı hal fermentasyonunda enzim üretimine olan
etkileri değerlendirilmiştir.
Bulgular: Musluk suyu nemlendirici ajan olarak kullanıldığında en yüksek selülaz ve ksilanaz
enzim titreleri C. australis için sırasıyla 787.89 U/g ve 669.08 U/g olarak bulunmuştur. Muamele
edilmemiş biyokütle için ise 450.02 U/g selülaz ve 398.03 U/g ksilanaz değerleri elde edilmiştir. Katı
hal fermentasyonu altında orman biyokütlesinin biyoparçalanımı nemlendirici ajan modifiye bazal tuz
ortamı olduğunda artmaktadır. Ön muamelesi yapılmış C. australis’de, A. niger and F. oxysporum birlikte
külture edildiğinde orman atıklarının modifiye bazal tuz ortamı aracılı bozunumunda ekstraselüler
enzim aktivitelerinin selülaz için 2219.55 U/g, ksilanaz için 1012.0 U/g olduğu saptanmıştır.
Sonuç: Mantarlar tarafından üretilen enzim miktarının muamele edilmemiş biyokütlede oldukça az
olması, lignoselülozun biyodegredasyonu için ön muamelenin gerekliliğini ortaya koymaktadır. Ön
muamele edilmiş orman atıklarında ve nemlendirici olarak modifiye bazal tuz ortamı kullanıldığında
selülaz ve ksilanazın fazla miktarda üretimi, endüstriyel önemi olan bu enzimlerin ekonomik bir şekilde
eldesinin sağlanması bakımından önemlidir.</Özetçe>
<Anahtar>Aspergillus niger, Fusarium oxysporum, selülaz, ksilanaz, lignoselülozik biyokütle,
katı hal fermentasyonu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Hidatik kist hastalarında antioksidan-,oksidan durum</Başlık>
<Özetçe>Amaç: Bu çalışmada, kist hidatik hastalarında total antioksidan durum, total oksidan durum,
oksidatif stres indeks düzeyleri, paraoksonaz ve arilesteraz enzim aktiviteleri inclenerek,
oksidatif stresin bu hastalığın patogenezinde bir role sahip olup olmadığının belirlenmesi
amaçlanmıştır.
Yöntem ve gereçler: İndirekt Hemaglütinasyon Testi ve Echinococcus granulosus IgG
ELISA testi pozitif olan 30 kist hidatik hastası hasta grubumuzu oluşturmuştur. İndirekt
Hemaglütinasyon ve Echinococcus granulosus IgG ELISA testi negatif olan ve gaita
incelemesinde herhangi bir parazit bulunmayan sağlıklı 35 birey ise kontrol grubunu
oluşturmuştur. Total antioksidan durum, total oksidan durum düzeyleri ve paraoksonaz,
arilesteraz aktivitleri ticari kitler kullanılarak, otoanalizörde belirlendi. Oksidatif stres
indeksi total peroksit düzeyinin yüzde oranının total antioksidan durum düzeyine
bölünmesiyle hesaplandı.
Bulgular: Serum total antioksidan durum, total oksidan durum düzeyleri ve oksidatif stres
indeks düzeyleri hidatik kist hastalarında kontrole göre anlamlı olarak daha yüksek tespit
edildi ( - .05). Paraoksonaz ve arilesteraz aktiviteleri hidatik kist hastalarında kontrole
göre anlamlı olarak daha düşüktü ( - .05).
Sonuç: Kist hidatik hastalarında oksidatif stres artmakta ve buna bağlı olarak paraoksonaz ve
arilesteraz aktiviteleri azalmaktadır. Bu durum doku nekrozu ve inflamasyonun artmasına
neden olabilir. Bu nedenle bu hastalarda normal tedaviye ek olarak antioksidan tedavinin de
uygulanması düşünülebilir. Ayrıca, tanısı geç konan kist hidatik hastalarında paraoksonazın
azalan aktivitesi sonucu antiaterosklerotik etkisinin uzun süre düşük olabileceğinin dikkate
alınması yarar sağlayabilir.</Özetçe>
<Anahtar>Hidatik kist, oksidatif stres, paraoksonaz 1, arilesteraz.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Katı-durum fermentasyon kullanılarak Pseudomonas sp. 2 a-amilaz’ının kısmi
saflaştırılması ve üretimi</Başlık>
<Özetçe>Amaç: Çalışamanın amacı Rizofer’den Pseudomonas sp. 2 bakterisini izole etmek, bundan
en iyi amilaz üretimini bulmak ve bunun endüstriyel aplikasyonlara uygunluğunu kontrol
etmektir.
Metot: Seri dilüsyon metodu ile 4 tane Pseudomonas suju izole eidilmiştir. Bunların
arasından Pseudomonas sp. 2 en iyi a-amilaz üretimini vermiştir. Bu suj, buğday kepeğinde
SSF ile enzim üretiminde kullanılmıştır.
Sonuçlar ve Tartışma: Optimum enzim üretimi 37 ºC and pH 7.5’da elde edilmiştir.
Vitamin B12 (50 mg) ve takiben piridoksin (50 mg) muamelelerinin enzim üretimini arttırdığı
bulunmuştur. Sistein (30 mg), ıirozin (40 mg) ve alanin (30 mg) amino asitlerinin de enzim
üretimini arttırdığı gözlenmiştir. Enzim, amonyum sülfat presipitasyonu ve DEAE-selüloz
kolon kromatografisi ile kısmen saflaştırılmıştır. Saflaştırma verimi, ham enzimden 45.2
kez fazladır. SDS-PAGE kullanılarak enzimin molekül ağırlığı ~62 kDa bulunmuştur. Bu
çalışma, Rizosfer’den elde edilen Pseudomonas sp.’dan ilk defa amilaz elde edilmesi ve
kullanılmasını sunmaktadır. Kısmen saflaştırılmış enzim termostabil değildir, fakat aside
dayanıklıdır ki bu enzimi endüstriyel uygulamalar için uygun hale getirmektedir.</Özetçe>
<Anahtar>Pseudomonas sp. 2, a-amilaz, SSF, Vitaminler, Aminoasitler, Kısmi
saflaştırma.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Cupressus sempervirens’in iki varyetesinin (Akdeniz sediri) muhtemel in vitro
nörobiyolojik etkilerinin antioksidan ve enzim inhibisyon aksiyonları yoluyla
değerlendirilmesi</Başlık>
<Özetçe>Amaç: Cupressus sempervirens var. horizantalis (CSH) and var. pyramidalis’in (CSP)
kozalakları ve yapraklarının diklorometan, aseton, etil asetat ve methanol ekstreleri in vitro
nörobiyolojik etkileri yönünden incelenmiştir.
Yöntem: Ekstreler, inhibitor etkileri açısından asetilkolinesterase (AChE), bütirilkolinesteraz
(BChE) ve tirozinaz (TYRO) enzimlerine karşı mikrotiter plak yöntemleri kullanılarak
taranmıştır. Ekstrelerin antioksidan aktivitesi, 2,2-difenil-1-pikrilhidrazil (DPPH) ve N,Ndimetil-
p-fenilendiamin (DMPD) radikal süpürücü aktivite, metal-şelasyon kapasite, demir-
(FRAP) ve fosfomolibdenyum-indirgeyici (PRAP) antioksidant gücü testleri kullanılarak
tayin edilmiştir. Ekstrelerin toplam fenol ve flavonoit içerikleri spektrofotometrik olarak
hesaplanmıştır.
Bulgular: Ekstreler 200 µg mL-1’de zayıf – orta derecede kolinesteraz inhibisyonu göstermiştir.
AChE’a karşı en yüksek inhibisyonu (36.10±1.45%) CSP’nin kozalak diklorometan ekstresi
gösterirken, BChE’a karşı en iyi inhibisyona (40.01±0.77%), CSH’ın yaprak aseton ekstresi
sebep olmuştur.
Sonuçlar: Ekstrelerin antioksidan aktivitesinin kullanılan yönteme gore değiştiği
gözlenmiştir. Bu, C. sempervirens’in varyetelerinin antikolinesteraz ve antitirozinaz
etkilerini açıklayan ilk çalışmadır.</Özetçe>
<Anahtar>Cupressus sempervirens, sedir, kolinesteraz, tirozinaz, antioksidan
aktivite</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>L-Lizin amino asidi ile çaprazbağlı yüksek biyouyumlu enzim agregatları</Başlık>
<Özetçe>Amaç: Çalışmanın amacı lizin amino asit çapraz bağlayıcısının alternatif ve biyouyumlu
enzim aggregat elde edilmesinde kullanımıdır. Sunulan çalışma kapsamında, farklı enzimler
(glukoz oksidaz, peroksidaz ve üreaz), çöktürme işlemi ve ardından farklı çapraz bağlayıcılar
(glutaraldehid, 1,8-oktandiamin ve lizin) ile çapraz bağlanarak, çağraz bağlı enzim
agregatları (CLEA) hazırlanmıştır.
Gereç ve Yöntemler: Çalışmada çapraz bağlayıcı ajanların, CLEA’ların aktivitesi
üzerine etkisi incelenmiş ve immobilize enzimler karakterize edilmişlerdir. Başlangıç
enzim konsantrasyonları, 4x10-3 mg/ml olmak üzere sabit tutulmuştur. BSA daha önceki
çalışmamızda tanımlandığı gibi CLEA’ların hazırlanmasında çöktürücü olarak kullanılmıştır.
Bulgular: Denemelerde glutaraldehid ve 1,8-oktandiamin %2 ve L-lizin %4 oranlarında
kullanılmıştır. Serbest ve immobilize enzim aktiviteleri spektrofotometrik olarak subtrat
dönüşüm miktarları ölçümü ile elde edilmiştir. Doğal ve immobilize enzimlerin kinetik
parametreleri Lineweaver-Burk eğrisi kullanılarak hesaplanmıştır.
Sonuç: L-lizin aminoasidi, çapraz bağlayıcı olarak CLEA’ların hazırlanmasında başarıyla
uygulanmıştır.</Özetçe>
<Anahtar>Çapraz bağlı enzim agregatları, Glıkoz oksidaz, Biyouyumluluk, L-lizin</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Geleneksel yoğurt mayasından elde edilen ekstraselüler lipazının özellikleri</Başlık>
<Özetçe>Amaç: Geleneksel yoğurt Saccharomyces cerevisiae izolatından organik çözücü tolerant
ekstraselüler lipazının üretimi ve enzimatik özelliklerinin araştırılması.
Gereç ve Yöntemler: Divriği (Sivas-Türkiye) yöresinden elde edilen çiftlik yapımı yoğurt
örneği de Man, Rogosa and Sharp (MRS) agarında seyreltilerek (%10) petri kaplarına döküldü.
Yaklaşık yüz koloni secilerek Tween 80 içeren MRS agar plakalara ekildi.. Lipaz aktivitesi
gösteren dört koloni MRS besiyerinde 3 gün 37 oC’de çoğaltıldı ve ekstraselüler proteinler
süpernatandan etanol ile çöktürülerek alındı. En yüksek lipase aktivitesi gösteren protein
ile enzim aktivite özelliklerinin araştırılmasına devam edildi.
Bulgular: Eksraselüler enzimin optimum pH ve sıcaklığı sırasıyla 7.0 ve 37 oC’dir. Mn+2 iyonu
enzmi aktivitesini artırırken (%8), Zn+2 and Hg+2 iyonları aktiviteyi azaltmaktadır (~%70).
%5 kloroform ve n-butanol varlığında enzim aktivitesinde ~2.5 kat artış gözlendi. Enzim
aynı zamanda SDS (%108 relativ aktivite) ve Triton X-100 (%114 relativ aktivite) gibi deterjanlarda
kararlılığını korudu. Enzim, hidroksietil metakrilat (HEMA) ve 2,3-epoksi propil
metakrilatı (GMA) da substrat olarak kullandı. Enzim bir saat süreyle, 37 oC’de bekletildiğinde,
aktivitesini %83’ün üzerinde koruduğu gözlendi. Enzim pH 7.0 fosfat tamponunda 60
gün boyunca aktivitesini kaybetmeden buzdolabında saklanabildi.
Sonuç: Eksrtraselüler maya lipazının özellikleri farklı fizyolojik parametreler kullanılarak
incelendi. Elde edilen bulgulara göre bu enzim ılımlı tepkime koşullarında çalışan organik
çözücü ve deterjan tolerant enzimdir.</Özetçe>
<Anahtar>Deterjan tolerant, geleneksel yoğurt, lipaz aktivitesi, organik solvent
tolerans, maya lipazı.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Gestasyonel diyabet tanısında glukoz ölçüm
belirsizliğinin etkisi var mı?</Başlık>
<Özetçe>Amaç: Bu çalışmada; glukoz ölçüm belirsizliği hesaplaması yapılarak, gestasyonel diyabet
tarama testi sonuçlarına etkisi araştırılmıştır.
Gereç ve Yöntem: Glukoz belirsizlik değeri Eurachem/CITAC Guide CG 4’e göre hesaplanmıştır.
Eylül 2009-Mayıs 2010 tarihleri arasında 50 g glucose challenge test (GCT) için başvuran
gebelerin sonuçları geriye dönük olarak incelenmiştir.
Bulgular: Çalışmaya katılan 937 gebenin 150’sinde (%16.0, %95 Güven Aralığı (%95GA)
%13.8-18.4) 50 g GCT pozitif (?140) olarak bulunmuştur. Bu hastalara 100 g OGTT uygulanmış
ve ADA kriterlerine göre 66’sı (%7.04, %95GA, %5.5-8.8) gestasyonel diyabet tanısı almıştır.
Eurachem/CITAC Guide CG 4’e göre belirsizlik ölçümü yapılmış ve laboratuvarımıza
ait glukoz testi için belirsizlik değeri %7.26 olarak hesaplanmıştır. Bu glukoz ölçüm belirsizlik
değerine göre yanlış düşük ölçüm varsayıldığında 50 g GCT’i pozitif (?129.9) olan gebe
sayısı 213 (%22.7, %95GA, %20.1-25.5) yanlış yüksek ölçüm varsayıldığında 50 g GCT’i pozitif
(?150.1) olan gebe sayısı 101 (%10.7 GA %8.9-12.9) olarak bulunmuştur.
Sonuç: Klinik laboratuvarımızın glukoz testi için ölçüm belirsizliği Fraser ve CLIA’ya göre
kabul edilebilir sınırlarda olduğu gözlendi. Özellikle GDM tanısında kullanılan GCT ve
OGTT gibi gebeliğin belirli zamanlarında yapılan test sonuçlarının, sınır değerlere (ölçüm
belirsizliği içinde kalan değerler) yakın olması; klinisyeni, takiplerde daha dikkatli olması
yönünde uyarmalıdır.</Özetçe>
<Anahtar>Ölçüm belirsizliği, glukoz, gestasyonel diyabet</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Romatoid artrit ve ankilozan spondilit hastalarında
serum ve eritrosit membranı sialik asit düzeyleri ve
metodolojik bir değerlendirme</Başlık>
<Özetçe>Amaç: Çalışmada romatoid artrit ve ankilozan spondilitli hastaların serum ve eritrosit
membranı total sialik asit düzeylerinin ölçülmesi, total sialik asit düzeyleri ile hastalık
aktivite skoru ve diğer enflamasyon değişkenleri arasındaki ilişkinin incelenmesi amaçlandı.
Gereç ve Yöntem: 24 romatoid artrit, 19 ankilozan spondilit hastası ile 24 sağlıklı
kontrolde serum total sialik asit ve eritrosit membranı sialik asit düzeyleri ölçülerek serum
C-reaktif protein, anticyclic citrullinated peptid, romatoid faktör, alkalen fosfataz, eritrosit
sedimentasyon hızı ve hastalık aktivitesi ile karşılaştırıldı.
Bulgular: Her iki hasta grubunun da serum total sialik asit ve diğer enflamasyon belirteçleri
kontrol grubuna göre istatistiksel olarak yüksekti ( - .05). Romatoid artrit grubunda total
sialik asit düzeyleri, ankilozan spondilitlilerden yüksekti ( - .05). Eritrosit membran sialik
asit düzeyleri gruplar arasında fark göstermedi. Serum total sialik asit ile serum C-reaktif
protein arasında romatoid artrit ve ankilozan spondilitlilerde ( r=0.411, r=0.825), total
sialik asit ile eritrosit sedimentasyon hızı arasında ise ankilozan spondilit grubunda anlamlı
korelasyon saptandı (r=0.515). Ankilozan spondilitlilerde eritrosit membranı sialik asit ile
serum C-reaktif protein arasındaki negatif korelasyon anlamlıydı (r =-0.570).
Sonuç: Total sialik asit, bir enflamasyon belirteci olarak yararlıdır; aynı zamanda romatoid
artrit ve ankilozan spondilit arasında tanısal ayrımda kullanılabilir.</Özetçe>
<Anahtar>ankilozan spondilit, romatoid artrit, sialik asit.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>KOAH hastalarında mannoz bağlayan lektin (MBL) gen
polimorfizmi ve serum MBL derişimi arasındaki ilişki</Başlık>
<Özetçe>Amaç: Bu çalışmada bir grup Türk Kronik Obstruktif Akciğer Hastalığı (KOAH) hastası
ve sigara içen örneklemde mannoz bağlayan lektin (MBL) gen polimorfizmi ve serum MBL
konsantrasyonun saptanması amaçlanmıştır. Aynı zamanda, MBL konsantrasyonunun
solunum fonksiyon testleri ile olası ilişkisi de incelenmiştir.
Gereç ve Yöntem: 40 KOAH hastası 40 sağlıklı gönüllü çalışmaya dahil edildi. Hastalar ve
gönüllüler sigara içme durumlarına göre 2 gruba bölündü. Dolaşımsal MBL konsantrasyonu
ELISA metoduyla, MBL gen polimorfizmi de gerçek zamanlı PCR metoduyla çalışıldı..
Spirometre sağlıklı sigara içmayenler dışında tüm çalışma grubuna uygulandı.
Bulgular: Tüm çalışma grubunda MBL gen frekansı A/B genetipi için %82.5 (66/80),
D/D genotipi için %15 (12/80) ve B/B genotipi için %2.5 (2/80) bulundu. Dolaşımsal MBL
konsantrasyonu sigara içen KOAH hastalarında 2103±1311 ng/ml, içmeyenlerde 2324±1001
ng/ml saptanırken, sigara içen gönüllülerde 1746±1142 ng/ml, içmeyenlerde 2040±879 ng/ml
bulundu. Serum MBL konsantrasyonlarında gruplar arasında farklılık yoktu. Serum MBL
konsantrasyonu sigara içimi ile pozitif (r=0.280, p=0.030), solunum fonksiyon testleri ile
negatif (FEV1 (r=-0.246, p=0.058) ilişkili saptandı.
Sonuç: Bilgilerimiz dahilinde, sağlıklı Türk popülasyonunda MBL gen polimorfizmini
saptamaya yönelik bir çalışma yapılmamıştır. Çalışma grubumuzda en sık varyant genotip
A/B saptandı, ancak serum MBL konsantrasyonları MBL eksikliği ile uyumlu değildi. Bu
sonuçların, daha fazla olgu içeren çalışmalarla doğrulanması, serum MBL konsantrasyonunun
KOAH’da risk faktörü olup olmadığının değerlendirilmesini sağlayacaktır.</Özetçe>
<Anahtar>KOAH, sigara içimi, MBL, MBL varyantları, erken belirteçler, doğal
bağışıklık</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Nikel destekli Al2O3 partiküllerinden sisplatin salınımı: Şişme ve mutajenite
testleri ile karakterizasyonu</Başlık>
<Özetçe>Amaç: Bu çalışmada nikel fazı ile desteklenmiş Al2O3 partiküllerinin sisplatin salınım profili
incelendi. Partiküllerin karakterizasyonu şişme özelliği, mutajenite testi ve FTIR analizi ile
gerçekleştirildi.
Yöntem: Sisplatin salınım çalışmaları için farklı formülasyonlarda Al2O3 partikülleri
sentezlendi. Al2O3 partikülleri ve nikel destekli Al2O3 partiküllerin karakterizasyonu şişme
oranı, Fourier transform infrared spectroscopy spektrumu ve Ames testi ile belirlendi. In
vitro sisplatin salınımı fizyolojik tuz çözeltisi içerisinde gerçekleştirildi ve salınan sisplatin
miktarı spektrofotometrik yöntemle belirlendi.
Bulgular: Sonuçlardan partiküllerin %46-86 aralığında şişme davranışı sergilediği ve
partikül yapısında nikel oranının artması ile şişme oranının da arttığı belirlendi. Bu
sonuç nikel fazının yumuşak karakteri ile açıklanabilir. Ames testi sonuçları ile tüm
formülasyonlardaki Al2O3 partiküllerinin mutajenik olmadığı belirlendi. Zamana bağlı
olarak incelenen sisplatin salınımında, tüm formülasyonlarda n değeri 0.55-0.69 aralığında
bulundu ve Fickian olmayan salınım profili gözlendi.
Sonuç: Bu çalışmada geliştirilen nikel destekli Al2O3 partiküllerinin olumlu özellikleri
sayesinde sisplatin salınım materyali olarak umut verici olduğu belirlendi.</Özetçe>
<Anahtar>Al2O3 partikülleri, nikel, sisplatin salınımı, yüzey polaritesi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Asimetrik dimetilarjininin metabolizması ve klinik önemi</Başlık>
<Özetçe>Asimetrik dimetilarjinin nitrik oksit sentaz enziminin endojen inhibitörüdür. Nitrik oksit endotel
bağımlı vazodilatasyon, damar duvarındaki düz kas proliferasyonu, hücre-hücre etkileşimleri,
platelet adezyon ve agregasyonunun inhibisyonu ile monosit adezyonu inhibisyonu gibi
düzenleyici fonksiyonlara sahiptir. Arjinin amino asitinin modifiye bir formu olan asimetrik
dimetilarjinin, metilenmiş proteinlerin proteolizi sonucu oluşur. Hücrede oluşan ve salınan net
asimetrik dimetilarjinin miktarı, arjinin metilasyonu, metillenmiş arjinin içeren proteinlerin
yıkımı, dimetilarjinin dimetilaminohidrolaz enzimi ile metabolizasyonu ve hücreden atılımı
oranları arasındaki dengeye bağlıdır. Hücre içinde oluşan asimetrik dimetilarjininin neredeyse
tamamı dimetilarjinin dimetilaminohidrolaz enzimi tarafından yıkılırken küçük miktardaki
asimetrik dimetilarjinin, katyonik amino asit taşıyıcıları tarafından hücreden kan dolaşımına
taşınır. Plazmaya geçen asimetrik dimetilarjinin ya böbreklerden değişime uğramadan idrar
ile atılmakta ya da başlıca karaciğer ve böbrekte olmak üzere tekrar hücre içine alınarak
dimetilarjinin dimetilaminohidrolaz enzimi tarafından metabolize edilmektedir. Plazma
asimetrik dimetilarjinin seviyesi, çeşitli avantaj ve dezavantajları bulunması ile birlikte, yüksek
performanslı sıvı kromatografisi, kütle spektrometresi ve ELISA ile ölçülebilir. Plazmadaki
asimetrik dimetilarjininin biyolojik olarak aktif olup olmadığı kesin olarak bilinmemektedir.
Ancak literatürde pek çok klinik durumda plazma asimetrik dimetilarjinin konsantrasyonunun
yüksek olduğunu gösteren çalışmalar mevcuttur. Bölümümüzde yapılan klinik ve deneysel
çalışmalarda da literatürle uyumlu olarak kronik böbrek hastalığı, hipertansiyon, endometriosis
ve şizofreni hastalarında yüksek olarak bulunmuştur. Özellikle, nitrik oksit gibi, kardiyovasküler
sistem üzerine birçok düzenleyici etkisi bulunan bir molekülün sentezini inhibe etmesi nedeni
ile günümüzde yeni bir kardiyovasküler risk faktörü olarak değerlendirilmektedir. Endotel
disfonksiyonuna yol açması ve endotel disfonksiyonun birçok hastalığın patogenezinde önemli
olması, yakın gelecekte de asimetrik dimetilarjinin üzerine araştırmaların devam edeceğine işaret
etmektedir.</Özetçe>
<Anahtar>Asimetrik dimetilarjininin, nitrik oksit, dimetilarjinin dimetilaminohidrolaz,
endotel disfonksiyonu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Geliştirilmiş fonksiyonel çesitlilik açısından haloarkea üreaz’ının
hesaplamalıtasarımında moleküler korumanın etkisi</Başlık>
<Özetçe>Amaç: Bu çalışmada, Haloarcula marismortui ATCC 43049’in metal bağlayan bölge ve
aktif bölge gibi korunmuş domainleri esas alınarak haloarchaeanın üreaz dizilimine ters
fonksiyonlu enzim yapısının tasarlanması amaçlandı.
Yöntem: Haloarchaea ait üreaz dizisi, Ulusal Biyoteknoloji Bilgi Merkezinden alındı ve
homolog modeller geliştirilerek doğrulama yapıldı. Docking için en uygun protein modelleri
Ligand Fit programı kullanılarak ilgili substratlar ile seçildi. Bu protein modellerinden en
düşük enerjili olan uyumlu modeller moleküler dinamik metodlar ile oluşturuldu. Üreaz
yapı-substrat kompleks modeli enerji bağlama kapasitesi, moleküler etkileşim tipleri ve
kataliz tipi esas alınarak seçildi.
Bulgular: Meydana getirilen yapı 97 amino asit uzunluğunda 3 heliks ve 6 dönüş içeren
monomer özelliğindedir. Bu yapıda Asp49, Gly50 ve Gln51 yan zincirleri fonksiyonel
kalıntılar olarak öngörüldü. Üreaz yapısının ise alifatik nitril hidrataz ve akrilamid
hidroliyaza benzer katalitik fonksiyonları olduğu düşünüldü. Oluşturulan üreazın bağlanma
eğilimi esas üreazdan daha iyi olarak anlamlıydı. Ayrıca üreaz semikarbazid ve akrilamid ile
yüksek bağlanma eğilimi gösterdi ve uygun hidrojen bağları oluşturdu.
Sonuç: Haloarchaean üreaza ait korunmuş domainde bulunan substrat bağlayıcı bölge
ve aktif bölge yapısal olduğu kadar, dizilim düzeyinde de evrimsel olarak korunmuştur.
Substrat docking çalışmaları oluşturulan yapı ve ilgili substrat arasında sağlam moleküler
etkileşimlerin olduğunu desteklemektedir. Bu çalışma üreaz yapısının tasarlanmasına farklı
katalitik fonksiyonlar üzerinden değişik bakış açıları sağlamaktadır.</Özetçe>
<Anahtar>Moleküler docking; üreaz, nitrilaz; moleküler evrim; enzim tasarımı;
haloarchaea</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Primer VDKH kültüründe daha etkili bir transfeksiyon gözlenmesi: İki farklı
protokolün karşılaştırılması ve geliştirilmesi</Başlık>
<Özetçe>Amaç: Bu çalışmada, lacZ taşıyıcı genini içeren pCH110 ökaryotik vektörünü kullanarak, Lipofektamin
(Life Technologies) transfeksiyon kiti ve FuGENE (ROCHE, FuGENE HD) deney kitini
kullanarak vasküler düz kas hücrelerinin (VDKH) geçici transfeksiyon verimliliğini eş zamanlı
olarak test etmek istedik. Ayrıca aynı teknikler üzerinden VDKH’lerini RasN17 DNA’sı ile transfekte
ederek, bulgularımızı destekledik.
Materyal Metot: Sezyum klorid gradient santrifügasyonu ile pürifiye edilmiş pCH110 plasmidi,
deney vektörü olarak tüm transfeksiyonlarda kullanılmıştır. Ras proteininin olası artışı, transfeksiyon
sonrasında Western-blot tekniği ile gösterilmiştir.
Sonuçlar: Özetle, Lipofektaminle kıyaslandığında, FuGENE ile transfeksiyon daha iyi sonuçlar
elde etmemizi sağlamıştır. VDKH’leri için oluşturduğumuz deney kültür ortamı altında, FuGENE
ile etkili bir transfeksiyon için basit olarak kullanılan plazmid DNA’nın miktarını 1,5-3 kat oranında,
tavsiye edilen konsantrasyonların üzerinde ve görülür sitotoksisiteden uzak olarak, arttırmak
yeterli görünmektedir. Primer VDKH kültürü için FuGENE reaktifi kullanılarak, optimal transfeksiyon
etkisi belirlenen konsantrasyonlar içerisinde gözlenmesine karşın, bu değerlerin kit için
belirlenmiş maksimum veriler olması dikkat çekicidir. Sonuçlar, yüksek oranda transfeksiyon etkinliğine
ulaşmak için, transfeksiyon işleminin optimizasyonunda kullanılan plazmid DNA konsantrasyonlarının
firmanın önermiş olduğu düzeylerden daha fazla kullanılma gerekliliğini işaret
etmektedir. Ayrıca, bu bulgular, VDKH’lerinin geçici RasN17 DNA’sı ile transfeksiyonu sonucu uygulanan
Westren-blot sonuçları ile de desteklenmiştir.
Bulgular: Elde ettiğimiz veriler, özellikle primer hücre kültürlerinin transfeksiyonunun zorluğu
karşısında gerçekleştirdiğimiz VDKH kültüründe transfeksiyonu FuGENE reaktifi ile daha başarılı
olabileceğini ve özellikle etkinliğinin yadsınmayacak ölçüde daha effektif olabileceği gösterilmiştir.</Özetçe>
<Anahtar>Transfeksiyon, FuGENE, Lipofektamin, pCH110, VDKH</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ketoprofen yüklü albumin mikrokürelerin hazırlanması ve karakterizasyonu]</Başlık>
<Özetçe>Amaç: Son yıllarda, Albumin mikroküreleri, teşhis ve tedavide birçok uygulama alanı
bulmuş ve 100 den fazla teşhis ajanı ve ilaç içeren Albumin mikroküre hazırlanmıştır. Bu
çalışmanın amacı hazırlama parametrelerinin (Albumin konsantrasyonu, karıştırma hızı,
çapraz bağlayıcı miktarı, çapraz bağlanma süresi) Albumin mikroküre boyutu üzerine
etkisini incelemek, ilaç yükleme ve ketoprofen yüklü Albumin mikrokürelerin ilaç salım
profilini belirlemektir.
Yöntem: Albumin mikroküreler, glutaraldehid (GA) çapraz bağlayıcı ajan kullanılarak
emülsiyon polimerizasyonu yöntemi ile hazırlanmıştır. Hazırlanan mikrokürelerin ortalama
partikül boyutu, boyut dağılımı ve salım karakteristiği incelenmiştir. Mikroküreler optik
mikroskop yardımıyla karakterize edilmişlerdir.
Bulgular: Mikroküreler %25 inden fazlası 10 µm olmak üzere 2-25 µm aralığında boy
dağılımı göstermiştir. Albumin mikrokürelerden ilaç salımı, başlangıçta ani salımı (burst
effect) izleyen yavaş ve kontrollü salım ile, bifazik model sergilemesi, hapsolan ilacın
kontrollü difüzyonu ile sonuçlanmıştır. kontrollü pH 7.4 fosfat tamponunda (PBS) 37
oC de 180 dakika sonunda mikrokürelerden toplam ilaç miktarının % 33’ ünün salındığı
gözlenmiştir.
Sonuç: Bu çalışmada albümin mikrokürelerin karakteristiğine etki eden çeşitli parametreler
değerlendirilmiştir. Bu sonuçlara göre optimum koşullar: 0.1 mg.ml-1 Albumin derişimi,
1000 rpm karıştırma hızı, %1 GA miktarı, 30 dk çapraz bağlanma süresi olarak belirlenmiştir.
Albumin mikrokürelerden ilaç salımının temel olarak, difüzyon kontrollü olduğu, tutuklanan
ilacın, difüzyon sonucu, başlangıçta ani salımı (burst effect) izleyen yavaş ve kontrollü salımı
ile bifazik model sergiledeği görülmüştür. Ayrıca ketoprofenin kontrollü salımı sayesinde
lokal gastrointestinal yan etkilerinin azalabileceği düşünülmekte, bunun in vivo deneylerle
de incelenmesi gerekmektedir.</Özetçe>
<Anahtar>mikroküre, Albumin, ketoprofen, biyoparçalanma.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Nöroblastom’da p14ARF metilasyonunun minimal rezidüel hastalıktaki rolü</Başlık>
<Özetçe>Amaç: Bu çalışmanın amacı; iyi ve kötü prognozlu iki farklı nöroblastom
hücre dizisinde, farklı tedavi uygulamaları ile p14ARF gen metilasyon paterni
arasındaki ilişkinin karşılaştırılmasıyla, nöroblastom minimal rezidüel
hastalıktaki epigenetik değişikliklerin klinik önemini ortaya koymaktır.
Yöntem: Kelly (Nöroblastik, MYCN +) ve SH-SY5Y (Nöroblastik, MYCN -) insan
nöroblastom hücre dizilerinde oluşturulan in vitro “minimal rezidüel hastalık modeli” nde,
p14ARF geni 5-aza-CdR ile demetile edilerek Türk Pediatrik Onkoloji Grubu (TPOG)
kemoterapi protokolünde kullanılan ilaçların tümör hücreleri üzerindeki sitotoksik etkileri
değerlendirildi. Ayrıca, p14ARF geninin MYCN amplifikasyonu olan ve olmayan hücre
dizilerindeki etkisi değerlendirilerek tümörün prognozunu ne yönde etkilediği ve sitotoksik
etki değişikliği ile prognoz arasında bir ilişki bulunup bulunmadığı araştırıldı. İlaçların
hücre canlılığı ve hücre hasarına etkisi tripan mavisi boyaması ile belirlendi. p14ARF ve
MYCN mRNA ekspresyon düzeyleri real-time PCR ile, protein ekspresyonu ELISA yöntemi
ile ölçüldü.
Bulgular: KELLY’deki 5-aza-CdR, Vinkristin, Vinkristin+5-aza-CdR, Dakarbazin,
İfosfamid+5-aza-CdR, Doksorubisin+5-aza-CdR, Etoposid+5-aza-CdR gruplarında
p14ARF gen ekspresyon düzeyleri, SHSY-5Y’deki aynı gruplara göre anlamlı yüksek
bulundu ( - .05). p14ARF gen promoter demetilasyon oranları MYCN (-) gruplarda, MYCN
(+) gruplara göre anlamlı yüksek bulundu (p=0.034).
Sonuç: Bu öncü çalışma ile; sadece yeni bir tedavi yaklaşımı değil, özellikle standart
tedavi protokollerini izleyen erken veya geç relapslar için kullanılan kemoterapötiklerin
p14ARF geni üzerindeki etkileri ortaya konuldu. Klinik olarak agresif olan nöroblastom
hücre dizilerinde anormal p14ARF metilasyonlarının bulunduğu ve nöroblastom tedavi
protokollerine toksik olmayan demetile edici ajanların eklenmesi gerektiği sonucuna varıldı.</Özetçe>
<Anahtar>Nöroblastom, p14ARF geni, DNA metilasyonu, minimal rezidüel
hastalık</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Elit erkek güreşçilerde egzersiz öncesi tek doz arjinin alımının tüketici egzersiz
sırasında plazma amino asit profiline etkisi</Başlık>
<Özetçe>Amaç: Bu çalışmanın amacı egzersiz öncesi tek doz arjinin alımının, giderek artan iş
yükünde tükenene kadar egzersiz sırasında plazma amino asit profiline olası etkilerinin
incelenmesidir. Gereç ve yöntemler: Çalışmaya on elit güreşçi gönüllü olarak katılmıştır
(yaş: 24.7±3.8). Aynı denekler üzerinde test ve tekrar testi protokolü uygulanmıştır. Bisiklet
ergometride 90 watt iş yükünde egzersiz protokolüne başlanmış ve yük her 3 dakikada
30 watt arttırılarak tükenene kadar devam edilmiştir. Deneklere 12 saat (gece boyu)
açlığı takiben arjinin (1.5gr/10 kg vücut ağırlığı) veya plasebo verilmiş; test ve tekrar testi
protokollerinde venöz kan örnekleri suplemantasyondan bir saat sonra (egzersizin hemen
öncesinde) ve egzersizin hemen sonrasında alınmıştır. Plazma amino asit seviyeleri HPLC
ile belirlenmiştir.
Bulgular: Egzersiz öncesi ve egzersiz sonrası arjinin, ornitin ve sitrülin konsantrasyonları
arjinin alındığında plaseboya göre anlamlı olarak yüksek çıkmıştır ( - .05). Glutamin,
tirozin, metionin, fenilalanin, izolösin ve lösin konsantrasyonları arjinin alındığında egzersizi
takiben yükselmiştir ( - .05). Her iki durumda da (arjinin veya plasebo) egzersiz sonrasında
sitrülin ve triptofan seviyeleri düşerken, alanin seviyeleri yükselmiştir ( - .05). Plasebo
alındığında egzersizi takiben plasma toplam dallı zincirli amino asit konsantrasyonunda bir
değişme gözlenmezken (p>0.05), arjinin alındığında anlamı bir artış görülmüştür ( - .05).
Her iki durumda da egzersizi takiben toplam amino asit konsantrasyonu yükselirken,
egzersiz sonrası konsantrasyon arjinin alınması durumunda plaseboya göre daha yüksek
bulunmuştur ( - .05).
Sonuç: Sonuçlar, egzersiz öncesi arjinin alımının performans için avantajlı bir amino
asit profili yaratabileceğini desteklemektedir. Bununla birlikte arjinin alımının sporcu
performansı üzerine etkisinin belirlenmesi için ileri araştırmalar gereklidir.</Özetçe>
<Anahtar>arjinin, egzersiz, amino asit, sporcu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Türk popülasyonunda koroner arter hastalığı ile serum paraoksonaz aktivitesi ve
PON2 Ser311Cys polimorfizminin ilişkisi</Başlık>
<Özetçe>Amaç: Paraoksonaz 1 (PON1) aterosklerozun önlenlenmesinde önemli fonksiyonları olan,
HDL ile ilişkili antioksidan bir enzimdir. PON2 ise, antioksidan özellikleri PON1’e benzeyen
hücresel bir enzimdir. Bu çalışmanın amacı, serum paraoksonaz aktivitesi ve PON2
Ser311Cys polimorfizminin, koroner arter hastalığı ve ateroskleroz yaygınlığı ile ilişkisini
araştırmaktır.
Yöntem: Anjiyografik olarak koroner damarlarında tıkanıklık olmayan 131 birey kontrol
grubu, çeşitli derecelerde tıkanıklığı olan 110 birey hasta (ateroskleroz) grubu olarak
tanımlanmıştır. Aterokleroz yaygınlığı ve derecesi Gensini skoru ile değerlendirilmiştir.
Paraoksonaz ve arilesteraz aktivitesi spektrofotometrik olarak ölçülmüştür. PON2 Ser311Cys
polimorfizmi, örneklerden DNA izole edildikten sonra RFLP yöntemi ile incelenmiştir.
Sonuçlar: Koroner arter hastalığı olan kişilerde serum paraoksonaz ve arilesteraz aktivitesi
kontrol grubuna gore anlamlı derecede düşük bulunmuştur (sırasıyla, 135,6±55,4 U/
mL vs 152,9±61,2 U/mL,  - ,05 ve 104,7±15,6 U/ml vs 121,6±25,7 U/ml,  - ,01). Serum
paraoksonaz, arilesteraz aktivitesi ile Gensini skoru arasında negatif korelasyon olduğu
görülmüştür (r=-0,183, p=0,005 ve r=-0,210, p=0,017 ). Hasta ve kontrol gruplarında, PON2
Ser311Cys polimorfizminin dağılımları açısından anlamlı bir farklılık bulunamamıştır.
Genotiplere göre de Gensini skorlarında anlamlı bir farklılık yoktur.
Tartışma: Aterosklerozun yaygınlığı ve derecesi ile ilişkili olarak serum paraoksonaz ve
arilesteraz aktivitesinin, PON2 Ser311Cys polimorfizminden daha anlamlı olduğu sonucuna
varılmıştır.</Özetçe>
<Anahtar>Paroksonaz/arilesteraz aktivitesi, aterosleroz, PON2, polimorfizm</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kış aylarında gebelerde anne-bebek D vitamini
korelasyonu</Başlık>
<Özetçe>Amaç: Çalışmamızda kış aylarında gebelerdeki D vitamini düzeylerinin bebeklere nasıl
yansıdığını araştırmayı amaçladık.
Gereç ve Yöntemler: Çalışmaya 37 haftayı doldurmuş 250 sağlıklı gebe dahil edildi.
Gebelerden doğum öncesi travay odasında, bebeklerinden ise doğum sırasında göbek
kordonundan venöz kan alındı. Örneklerin 25(OH)D düzeyleri kemilüminesan immun ölçüm
yöntemi ile Diasorin Liaison cihazında çalışıldı.
Bulgular: Annelerin D vitamini ortalaması 11,5 ± 5,9 ng/mL iken kordon kanında bu değer
10,9 ± 5,9 idi. Anne ile kordon D vitamini düzeyleri koreleydi (r=0,548,  - ,01). Regresyon
analizinde ise anne ile kordon D vitamini arasında anlamlı bir denklem ortaya çıktı.
Sonuçlar: Çalışmamızda anne ile kordon D vitamini düzeylerinin korele olduğu görüldü.
Lineer regresyon analizi ile gebelerde D vitamini ölçümü yapılarak bebek D vitamini
düzeyinin tahmin edilebileceği sonucuna varıldı. İndirekt hesaplama ile elde edilen bebek
D vitamini düzeyi, noninvaziv olmasının yanı sıra hem maliyet düşürücü hem de bebeğin
ilerideki yaşamını etkileyecek olası rahatsızlıkların önlenmesinde yol gösterici olabilir.</Özetçe>
<Anahtar>D vitamini, gebe, kordon kanı.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Özgün metodla insan ince bağırsağı lizozomal fraksiyonundan DNaz
izolasyonu</Başlık>
<Özetçe>Amaç: İnsan ince bağırsağından (jejunum) asit DNaz II ailesi ile ilintili DNaz izolasyonu.
Materyal ve Metod: İzolasyonlar için iki farklı metod uygulanmıştır: Fosfoselüloz CMselüloz
ve Sephadex G-200 den oluşan bir kolon serisi ve immünabsorbsiyon tekniği
kullanılarak geliştirilen yeni bir prosedür.
Sonuçlar: İzole edilen DNaz tek bir polipeptit zincirinden (monomer) oluşan bir endonükleaz
olup, moleküler ağırlığı 28-32 kDa, fonksiyonu için optimal ısısı 30°C, pH ise 6.0 dır. Bu
enzim natif DNA’yı denatüre DNA’ya tercih etmektedir.
Tartışma: İzole edilen enzimin katalitik özellikleri DNaz II ailesine ait enzimler ile temelde
aynıdır. Mesela iki değerlikli iyonlardan bağımsız aktivite göstermesi, aktivitesinin 10mM
da inhibe olması gibi. Bu enzim dsDNA ve ssDNA üzerinde DNaz II gibi 3’-fosfat ve 5’-
OH terminali oluşturur. Bağırsaklardan izole edilen lizozomal DNaz’ın fonksiyonları tam
olarak nitelenememiştir ancak lizozomler gıda parçalanması için bir set enzim içermektedir
ve gıdada bulunan nükleik asitlerin parçalanması için gerekli olabilirler. Az miktarda enzim
çekirdek ve sitoplazmada bulunmuştur. Bazı araştırmacılar DNAz II ailesinin apoptozda
aktif olabileceğini ve görevinin transfeksiyonda bariyer oluşturmak olabileceğini öne
sürmüşlerdir. İzolat SIDNaz olarak adlandırılmsiyonıştır.</Özetçe>
<Anahtar>DNaz II, ince bağırsak, immünabsorbsiyon, lizozom, DLAD</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Diosgenin ile beslenmiş sıçanlarda safra kökenli lipid taşıyan veziküllerin
izolasyonu, biyokimyasal analizleri ve hepatik ABCG5 mRNA ekspresyonu</Başlık>
<Özetçe>Amaç: Hepatositlerde kolesterol taşıyıcı vezikülleri arttırdığı bildirilmiş olan diosgenin ile
beslenen sıçan karaciğerlerinden, safra kökenli lipid yönünden zengin vezikülleri izole etmek ve
onların lipid, alkalin fosfodiesteraz I, protein ile hepatik ATP-bağlayan kaset yarım taşıyıcı genleri
5/8 (ABCG5/ABCG8) ekspresyonlarının düzeylerinin saptanması amaçlandı.
Gereç ve Yöntem: Karaciğerler alınarak, homojenize edildikten sonra santrifüjlenerek mikrozomal
fraksiyonları elde edildi. Daha sonra bu mikrozomal fraksiyon, Beckman Vti 65 vertikal-tüp rotor
içindeki, % 12’lik kendiliğinden gradiyent oluşturan OptiPrepTM’in üzerin konuldu ve 4°C’de,
350000 xg devirde, 90 dakika süreyle santrifüj edildi. Gradiyent fraksiyonlarının toplam fosfolipid,
kolesterol, protein ve alkalin fosfodiesteraz I (PDE) için analizleri yapıldı.
Bulgular: Kontrol ve diosgeninle beslenmiş sıçanlar arasında, subsellüler fraksiyonların toplam
fosfolipid, kolesterol ve protein içerikleri yönünden farklılıklar bulunmadı. Bununla birlikte,
diosgenin ile beslenen sıçanların, bazı subsellüler fraksiyonlarının PDE aktivitelerinin, kontrol
ile karşılaştırıldığında, belirgin olarak daha düşük olduğu tespit edildi. 1.05-1.07 g/ml dansiteli
gradiyent fraksiyonlarındaki kolesterol, PDE aktivitesi ve biraz da fosfolipid içeriği, daha yüksek
düzeylerde bulunmalarına rağmen, çok az bir miktarda protein içeriyorlardı. Buna karşılık, 1.09-
1.23 g/ml dansiteli gradiyent fraksiyonları; kolesterol, fosfolipidler ve protein miktarları yönünden
yüksek olmalarına karşılık, PDE aktivitesinde böyle bir artış olmaması, bu fraksiyonlarda diğer bir
vezikül popüsyonunu olduğunu düşündürmektedir. Hepatik ABCG5 mRNA ekspresyonu, kontrol
grubuyla karşılaştırıldığında, diosgeninle beslenen sıçanlarda istatistiksel anlamda yükselmesine
rağmen, hepatik ABCG8 mRNA ekpresyonunda, kontrol ve diosgeninle beslenen sıçanlar arasında
belirgin bir farklılık bulunmamıştır.
Sonuç: Bu bulgular, ABCG5’in, diosgenin tarafından uyarılan safra kökenli kolesterol
sekresyonuyla ilgili olduğunu göstermektedir ve safra lipid transportunda yer olan mekanizmalar
hakkında yeni bir fikir sağlayabilir.</Özetçe>
<Anahtar>ABCG5; ABCG8; safra kökenli lipid; diosgenin; safra kökenli kolesterol</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Philadelphia kromozomu pozitif olan lösemilerde lökomogenez üzerinde hangisi
daha etkilidir: Füzyon veya hücre tipi?</Başlık>
<Özetçe>Amaç: BCR-ABL (Breakpoint cluster region/c-abl oncogene 1) füzyonlarının, farklı Philadelphia
kromozomu pozitif lösemi tiplerinde birbirinden değişik olması, bu füzyonların ürünü olan
proteinlerin farklı lökomojenik aktiviteye sahip olabileceklerini düşündürür. Bu lösemi tipleri,
telomeraz aktivitesi düzeyi ve telomer boyuna göre de birbirlerinden ayrılmaktadır. Telomerlerin
ve telomerazın, bölünme ve hücre yaşam süresinin düzenlemesinin temel gereklerinden olduğu
bilinmektedir. Çeşitli BCR-ABL füzyon proteinlerinin lökomojenik aktivitelerinin farklı
olmasının, bu proteinlerle transforme olan hematopoetik hücrelerin telomeraz aktivitesi ve telomer
boyu ile ilişkili olabileceği hipotezi ileri sürülebilir.
Gereç ve yöntemler: p190BCR-ABLve p210BCR-ABL füzyon proteinleri ile transforme edilen
myelositer (32D cl3) ve lenfositer (Ba/F3) hücre hatlarında, bu proteinlerin telomeraz aktivitesi,
telomer boyu ve proliferasyon oranı üzerine olan etkilerini karşılaştırdık. Telomeraz aktivitesi,
telomer boyu ve hücre proliferasyon kapasitesi, sırasıyla, Telomerase Repeat Amplification
Protocol (TRAP), Terminal Restriction Fragments (TRF) ve mitotik indeks yöntemleri kullanılarak
incelenmiştir.
Bulgular: Myelositer hücrelerde, telomerazla ilişkili proliferasyon davranışının p190 BCR-ABLve
p210BCR-ABL füzyon proteinlerinde farklı olduğu bulundu. p210BCR-ABL füzyon proteini,
p190BCR-ABL füzyon proteininden farklı olarak her iki hücre tipinde de artmış mitotik indeksle
birliktelik gösterdi.
Sonuç: Bulgular, myelositer seri hücrelerinde BCR-ABL füzyon proteinlerinin lökomojenik
aktivitelerinin, bu hücrelerin telomeraz aktivitesi ve telomer boyu ile ilişkili olabileceğini
düşündürmektedir. Hücre proliferasyonu ile ilişkili hücre içi dinamiklerin açıklığa
kavuşturulabilmesi için, BCR-ABL füzyon proteini ve telomerazın başka hedeflerinin araştırılması
gereklidir.</Özetçe>
<Anahtar>p190 (bcr-abl) füzyon proteini, p210 (bcr-abl) füzyon proteini, telomeraz
revers transkriptaz, Bcr-Abl protoonkogenleri, transforme hücre eşsoyları</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>a-Siklodekstrin’de Safranin T ve Ringa Balığı Sperm DNA’sının Etkileşimi</Başlık>
<Özetçe>Amaç: DNA’ya hedeflenmiş organik boyaların kullanımı ve reaksiyon mekanizmasını
anlamak amacıyla, fizyolojik tamponda (pH 7.40) Safranin T’nin (ST) ringa balığı sperm
DNA’sı ile a-Siklodekstrin’de (a-CD) etkileşimi incelenmiştir.
Yöntem: Oluşan bileşikler fluoresans spektrası, X-ışını toz kırınımı ve FT-IR spektroskopisi
ile tanımlanmıştır.
Bulgular: Sonuçlar ST’nin a-CD ile 1:1 oranında kompleks oluşturduğunu doğrulamaktadır.
Fluoresans spektrası a-siklodekstrin-safranin T (a-CD-ST)’nin DNA ile bağlanmasını
anlamak amacıyla kullanılmıştır. a-CD-ST’nin DNA ile bağlanma oranı na-CD-ST:nDNA =
9:1’dir. Termodinamik parametreler bağlanmanın ekzotermik olduğunu ve esas olarak
entalpi ile sağlandığını ortaya koymaktadır. Akridin turuncusu (AO) tahminen ilk olarak
DNA’ya interkalasyon (araya ilave edilme) ile bağlandığı için çalışmaya dahil edilmiştir.
a-CD-ST ve AO’nın DNA ile yarışmalı etkileşimi, DNA-AO sisteminde a-CD-ST’nin
AO’nun yerini alabileceğini, bu da interkalasyon şeklinde bir bağlanmanın varlığını
göstermektedir. A, T, C, G’nin a-CD-ST’ye etkisi çoğunlukla DNA’nın A-T bakımından
zengin bölgelerinde görülmektedir. DNA’nın göreli akışkanlığı, kısmi klasik olmayan
interkalasyon bağlanmasının olduğunu öne sürmektedir. Scatchard metodu ile g-CD-ST ile
DNA arasında oluk ve interkalasyon bağlanmasının olduğunu doğrulayabiliriz.
Sonuç: Bulgular bir arada dikkate alındığında g-CD-ST ve DNA arasındaki etkileşim
interkalasyon ve oluk bağlanması şeklindedir.</Özetçe>
<Anahtar>Fluoresans spektrası DNA, a-siklodekstrin, safranin T, supramoleküler
sistem</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Karbarile maruz kalan tatlı su istakozlarında (Astacus
leptodactylus Eschscholtz, 1823) antioksidan enzim düzeyleri</Başlık>
<Özetçe>Amaç: Bu çalışmada tarımsal aktivitenin bir sonucu olarak sucul ekosisteme toksik kirletici
olarak bulaşan, karbamat grubu pestisitlerden karbarilin subletal konsantrasyonda tatlı
su istakozu (Astacus leptodactylus Eschscholtz 1823)’nun farklı dokularında, antioksidan
enzim düzeylerini nasıl etkilediğinin araştırılması amaçlandı.
Gereç ve yöntem: Tatlı su istakozları, intermoult döneminde ve av sezonunda balıkçılardan
temin edildi. Ortalama boyları 10.74±0.84 cm, ağırlıkları ise 32.78±7.12 g olarak ölçüldü. Tüm
deneyler Zehirlilik Seyreltme Faktörü tayin metoduna göre yapıldı ve yarı statik biyodeney
yöntemi kullanıldı. Akvaryumları dozlamak için 96 saatlik LC50 değerinin 1/10’u olan 25
µg/L dozda karbaril subletal doz olarak kullanıldı. Sudaki insektisit konsantrasyonunun
sabit kalması için deney ortamı 48 saat aralıklarla yenilendi. İnsektisit uygulanan gruplar
dışında, çözücü olarak asetonun kullanıldığı ve hiçbir kimyasal maddenin katılmadığı iki
farklı kontrol grubu oluşturuldu. Karbarile 48 saat ve 7 gün süre ile maruz kalan tatlı su
istakozlarında solungaç, hepatopankreas ve kas dokularında, süperoksit dismutaz, glutatyon
peroksidaz ve katalaz enzim aktiviteleri tayin edildi.
Bulgular: Karbaril uygulamasını takip eden 48. saat ve 7. günde solungaç süperoksit
dismutaz ve glutatyon peroksidaz enzim aktiviteleri istatistiksel olarak anlamlı arttı ( - .05);
katalaz enzim aktivitesinde bir değişiklik gözlenmedi. Hepatopankreas superoksit dismutaz
değeri 48. saatte kontrole göre azalırken, katalaz ve glutatyon peroksidaz değerleri anlamlı
artış gösterdi ( - .05). Yedinci günde ise glutatyon peroksidaz enzim aktivitesi artarken,
superoksit dismutaz ve katalaz değerleri kontrol düzeylerine döndü.
Sonuç: Pestisitlerin denetimlerinin iyi yapılması ve çok düşük düzeylerde bile su ünitelerine
ulaşımının engellenmesi, organizmada dokuya özgül hızlı metabolik etki göstereceği
düşünülerek önerilmektedir.</Özetçe>
<Anahtar>Karbamat, karbaril, tatlı su istakozu, Astacus leptodactylus, süperoksit
dismutaz, glutatyon peroksidaz, katalaz</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Preterm doğumu öngörmede maternal serum ve
servikovaginal sıvıda interlökin-17, migrasyon inhibitör
faktör ve monosit kemotaktik protein-1 düzeyi
ölçümlerinin değeri</Başlık>
<Özetçe>Amaç: Bu çalışmada, preterm doğumu öngörmede maternal serum ve servikovaginal sıvıda
interlökin (IL)-17, migrasyon inhibitör faktör (MIF) ve monosit kemotaktik protein (MCP)-1
düzeylerinin değerlendirilmesi amaçlanmıştır.
Gereç ve Yöntemler: Ekim 2010- Ekim 2011 tarihleri arasında preterm eylem nedeniyle
yatırılarak gözlem altına alınan tek gebeliğe sahip, 26-34 gebelik haftaları arasında 44 hasta
çalışmaya dahil edildi. Hastaların transvaginal ultrasonografi ile ölçülen servikal uzunluk
değerleri kaydedildi. Serum ve servikovaginal sıvıda IL-17, MIF, ve MCP-1 düzeyleri enzim
bağlı immün assay (ELISA) yöntemi kullanılarak çalışıldı. Bu değerlerin 7 gün içinde
doğumu saptama değerleri analiz edildi.
Bulgular: 44 hastanın 15’inde (%34) 7 gün içerisinde ve 17’sinde (%39) ise 34 haftadan önce
doğum gerçekleşti. Medyan servikal uzunluk 7 gün içinde doğum yapan hasta grubunda, 7.
günden sonra doğum yapan hasta grubu ile karşılaştırıldığında istatistiksel olarak anlamlı
derecede kısa bulundu (ortanca: 18 mm (aralık: 5- 27 mm) ve ortanca: 27 mm (aralık: 9- 44
mm), sırasıyla; p=0.001). Ne serum ne de servikovaginal sıvı IL-17, MIF, MCP-1 düzeyleri
açısından iki grup açısından anlamlı bir farklılık saptanmadı.
Sonuçlar: Preterm doğumu ön görmede, serum veya servikovaginal IL-17, MIF ve MCP-
1 düzeyleri transvaginal ultrasonografi ile servikal uzunluk ölçümüne ilave bir katkı
sağlamamaktadır.</Özetçe>
<Anahtar>İnterlökin-17, migrasyon inhibitör faktör, monosit kemotaktik protein-1,
preterm eylem, servikal uzunluk.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Dicle Nehri’nde yaşayan iki midye popülasyonun (Anodonta piscinalis ve
Corbicula fluminalis) lipid sınıflarının yağ asitleri kompozisyonu</Başlık>
<Özetçe>Amaç: Bu çalışmanın amacı, tatlısu midyesi Anodonta piscinalis (Nilsson, 1822) ve Corbicula
fluminalis (Müller, 1774)’in fosfolipit, monoaçilgliserol, diaçilgliserol, triaçilgliserol ve total
vücut lipidinin yağ asidi içeriğini kalitatif ve kantitatif olarak araştırmaktır.
Metotlar: Midyelerin total vücut lipitleri, ince tabaka kromatografi ile fraksiyonlandı. Yağ
asidi içeriği, gaz kromatografi ve gaz kromatografi-kütle spektrometre cihazları kullanılarak
tespit edildi.
Bulgular: C16:0, C18:0, C16:1?7, C18:1?9, C18:2?6 ve C20:4?6 asitler çoğunlukta bulunan
bileşenlerdi. Toplam oranları A. piscinalis’te %70.37 ve %82.11 arasında; C. fluminalis’te
ise %66.70 ve %75.53 arasında değişti. Tatlısu midyelerine özgü olduğu gibi, ??6 / ??3
değeri tüm fraksiyonlarda yüksek miktarda bulundu. Her iki midye türünde de en yüksek
total çoklu doymamış yağ asidi oranı, fosfolipitte; en yüksek total doymuş yağ asidi oranı
ise monoaçilgliserolda saptandı. Total tekli doymamış yağ asidi oranı ise fraksiyonlar
arasında farklılık gösterdi. Diğer fraksiyonlar ile kıyaslanınca, fosfolipit fraksiyonunda
eikosanoidlerin yapımında görev alan C20:4?6 ve C20:5?3 asitler daha yüksek oranda
bulundu.
Sonuç: Çalışma, Dicle Nehri’nde geniş dağılış gösteren tatlısu midyelerinin besinsel ve
biyokimyasal özelliklerine ait bilgiler sağlamıştır.</Özetçe>
<Anahtar>yağ asitleri, Anodonta piscinalis, Corbicula fluminalis, tatlısu midyesi,
Dicle Nehri</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Temel Tıp</Etiket>
<Başlık>Bilimsel yayınlarda hakemlik süreci üzerine</Başlık>
<Özetçe>Bir bilimsel çalışmanın en somut ürünü makale olarak basılmasıdır. Yayın süreci yazarların
yanı sıra editör ve hakemlerin emeğine gerek gösterir. Bu süreçte editör kararına temel
oluşturan en önemli bilgi hakemlerin raporlarına dayanır. Hakemler, makalede yer alan
araştırma alanına hakim bilimcilerdir. Hakemlik sürecinde çalışmanın amacı, çalışmada
kullanılan yöntemlerin amaca uygunluğu, sonuçların doğru verilişi ve doğru yorumlanışı,
ama hepsinden öte, çalışmanın orijinalliği değerlendirilmelidir. Çalışma yeni bilgi veriyor
mu, bilime katkı sağlıyor mu, soruları hakemin üzerinde yoğunlaşması gereken ve objektif
olarak cevaplaması gereken sorulardır. Hakemler önyargısız ve yapıcı olmalıdır; sahtekarlık
olmadıkça veya sunulan çok gereksiz ve yanlış bir çalışma değilse, yayını reddetmekten çok,
kazanmaya çalışmalıdır. Hakem görüşleri çalışmanın daha da geliştirilmesi, bilim ortamına
yenilikler getirmesi için en önemli aşamadır. Çalışmanın yayımlanabilmesi için giderilmesi
gerekli eksiklikler hakemler tarafından yazara açık bir şekilde ifade edilmelidir. Gerekiyorsa
yazarların bakış açısını genişletecek başka kaynaklar önerilmelidir. Hakemlik sürecinde
en önemli noktalardan birisi de gizliliktir. Günümüzde çoğu dergide hakemler ve yazarlar
gizli tutulur. Ancak açıklık yönünde bir eğilim vardır. Bazı dergilerde yazarların kimliği
hakemlere açılmıştır. Bazı dergilerde ise hem yazarlar, hem de hakemlerin kimlik bilgileri
birbirlerine açıktır. Hakemlik sürecinde, kuşkusuz, etik standartlara da dikkat edilmelidir.
Günümüzde hakemlik süreci değişim halindedir. Gelecekte İnternet olanaklarıyla açık
sisteme geçilme olasılığı vardır.</Özetçe>
<Anahtar>Etik, Hakemlik, Bilimsel yayın</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Staphylococcus saprophyticus Fosfotransasetilaz: Karakterizasyonu, kinetik
analizi ve a-ketoglutarat ile allosterik inhibisyonu</Başlık>
<Özetçe>Amaç: Bir üropatojen olan Staphylococcus saprophyticus genomu putatif Fosfotransasetilaz (Pta)
kodlayan SSP2124 genini içermektedir. Pta üropatojenlerin enerji metabolizmasında ve üriner
sistemde kolonize olmalarında önemli bir rol oynamaktadır. Bu çalışmada, S. saprophyticus
Pta’nın klonlanması, ekpsresyonu ve biyokimyasal karakterizasyonu yapıldıktan sonra kinetik
mekanizması aydınlatılmıştır.
Yöntem: SSP2124 geni PCR ile S. saprophyticus genomundan çoğaltıldı ve pET28a(+) vektörüne
klonlandı ve E. coli BL21’de ekspres edildi. Rekombinant enzim Ni-NTA afinite kolonu ile
saflaştırılıp, karakterizasyon ve kinetik analiz çalışmaları standart prosedürlere göre yapılmıştır.
Bulgular: Rekombinant Pta’nın dimer oluşturduğu jel filrasyon ile belirlenmiştir. Enzimin
aktivitesi 30-35°C ve 7.5-8.5 pH aralığında maksimum seviyededir. K+ and NH4
+ iyonları enzim
aktivitesini artırmakta, fakat Na+ iyonu inhibe etmektedir. Kinetik analiz ve ürün inhibisyon
çalışmaları, enzimin herhangi bir ürün salınımı gerçekleşmeden önce her iki substratın rastgele
enzime eklendiği üçlü kompleks oluşan bir mekanizmaya sahip olduğunu göstermiştir. Adenozin
trifosfat (ATP) ve a-ketoglutarat Pta aktivitesini hem ileri hem de geri yönde inhibe ederken,
piruvat ve nikotinamid adenin dinükleotid aktiviteye etki etmemektedir. ATP, koenzim A’ya karşı
kompetitif inhibitör iken, asetil-fosfata karşı nonkompetitif bir inhibitördür. a-Ketoglutarat ise
allosterik bir inhibitör olup, yarı-doygunluk değeri 6.5 ± 0.7 mM ve Hill katsayısı, ileri ve geri
reaksiyon için sırasıyla, 2.6 ± 0.8 and 3.3 ± 0.2 hesaplanmıştır.
Sonuç: S. saprophyticus Pta, sınıf-I Pta üyesi olup, biyokimyasal özellikleri ve kinetik mekanizması
diğer üyelerinkine benzerlik göstermektedir. En önemlisi, bu çalışma, bir Pta I üyesinin allosterik
regülasyona tâbi olduğununun ilk örneğini göstermektedir.
Yazarların çıkar çatışması bulunmamaktadır.</Özetçe>
<Anahtar>Fosfotranasetilaz, Staphylococcus saprophyticus, eutD geni, kinetik analiz,
a-ketoglutarat, allosterik inhibisyon.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Türk toplumunda TNF-ß NcoI (A252G) gen polimorfizmi
ile tip I diabetes mellitus arasındaki ilişki</Başlık>
<Özetçe>Amaç: Diabetes mellitus, hiperglisemi ile seyreden sistemik bir metabolik hastalıktır.
Sitokinler özel reseptör ligandlarına bağlanarak sinyal iletimi ve ikincil haberci yolaklarını
başlatır ve hedef hücrelerin aktivitesini kontrol eder. Tümör nekroz faktor, diyabette önemli
rol oynayan ve en çok çalışılan sitokin ailesinin bir üyesidir. Çalışmamızda Türk toplumunda
Tümör nekroz faktor beta geninde bulunan A252G (TNF-ß NcoI, rs909253) polimorfizminin
Tip I diyabet üzerindeki etkisini araştırmayı amaçladık.
Gereç ve Yöntemler: A252G polimorfizminin dağılımı, 96 Tip I diyabet hastası ile 101
sağlıklı bireyde PCR-RFLP yöntemi ile belirlendi.
Bulgular: Elde edilen veriler değerlendirildiğinde, A252G polimorfizminde A aleli G
aleline göre hasta ve kontrol grubunda daha sık gözlenirken, G aleli hasta grubunda kontrol
grubuna göre daha fazla görüldü. Bu durum, G alelinin Türk toplumunda diyabet hastalığına
yakalanma riskini 1.6 kat arttırdığını göstermektedir (P=0.032). Genotip dağılımlarına
bakıldığında ise hasta ve kontrol grubu arasında anlamlı bir fark olmadığı gözlendi (P= 0.132).
Sonuçlar: Sonuç olarak Türk toplumunda G alelinin tip I diyabet hastalığına yakalanma
riskini arttırdığı gözlense de, genotip dağılımları dikkate alındığında TNF-ß A252G
polimorfizminin Tip I Diyabet üzerine anlamlı bir etkisinin olmadığı bulunmuştur. Ancak
daha fazla hasta sayısı içeren veya farklı polimorfizmlerin araştırıldığı çalışmalarda Türk
toplumu için daha farklı sonuçlar elde edilebilecektir. Tip I diyabetin gelişiminde rol oynayan
polimorfizmlerin belirlenmesi hastalığın gelişiminin ve ilerleyişinin daha iyi anlaşılmasına
olanak sağlayacaktır.</Özetçe>
<Anahtar>Tip I diyabet, Sitokin, TNF- ß, Polimorfizm, PCR</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Deltametrine maruz kalan sıçanların kalp dokusunda Funalia trogii’nin etkisi</Başlık>
<Özetçe>Amaç: Deltametrinin çevresel maruziyeti farklı organların yapı ve fonksiyonunda
değişikliklere neden olabilir. Beyaz çürükçül mantar F. trogii superoksid dismutaz, katalaz
ve glutatyon redüktaz gibi antioksidan enzimlere sahiptir. F. trogii’nin sahip olduğu
antioksidan rolünün oksidatif stresin neden olduğu hasarın derecesini kalp dokusunda da
azaltacağı düşünülmektedir. Bu çalışmanın amacı deltametrinin kalp üzerine olan etkisini
araştırmak ve deltametrinin kalp üzerine zararlı etkisini önlemede F.trogii’nin koruyucu
rolünü değerlendirmektir.
Gereç ve Yöntemler: 21 adet erişkin albino dişi Wistar sıçanlar her grupta yedi adet olacak
şekilde üç gruba ayrılmıştır: grup 1 kontrol grubu, grup 2’ye deltametrin, grup 3’e ise
deltametrin ve F. trogii ekstraktı birlikte uygulanmıştır.
Bulgular: Deltametrin uygulanmasına bağlı olarak kalp hızı artmış, QRS kompleksinin
genişliği, P dalga ve QRS kompleksinin süresi azalmıştır. Deltametrin grubunda superoksid
dismutaz ve katalaz aktiviteleri azalmış, malondialdehit düzeyi ise artmıştır. Ultrayapısal
olarak sarkoplazmik retikulum sisternalarında dilatasyon ve miyofibrillerde organizasyon
bozukluğu gözlenmiştir. Deltametrin ve F.trogii ekstraktının birlikte verildiği grupta ise
lipid peroksidasyonunda azalma, antioksidan enzim düzeylerinde artma ve kontrol grubuna
benzer şekilde normal kalp elektriksel aktivitesi ve normal kalp ultrayapısı gözlenmiştir.
Sonuçlar: F.trogii lipid peroksidasyonunu azaltarak, superoksid dismutaz ve katalaz
aktivitelerini arttırarak deltemetrinin neden olduğu oksidatif strese karşı koruyucu olabilir.
Sonuçlar F. trogii’nin kalp hasarına karşı koruyucu etkisi olduğunu göstermekte ve
dolayısıyla onun geleneksel kullanımını desteklemektedir.</Özetçe>
<Anahtar>Antioksidan enzimler, deltametrin, elektriksel aktivite, Funalia trogii,
kalp</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sıçanlarda lipopolisakkarit ile indüklenen akciğer
hasarında asetilsalisilat aşırı dozlarının etkileri:
VEGF’nin rolü</Başlık>
<Özetçe>Amaç: Alveoalar epitelyal hücre hasarına bağlı olarak vasküler endotelyal büyüme faktörü
üretimi azalmaktadır. Akciğer dokusunda vasküler endotelyal büyüme faktörün akut aşırı
ekspresyonu ise permeabilite oluşumuna katkıda bulunmaktadır. Asetilsalisilat (ASA)’ın
aşırı dozları pulmoner vasküler geçirgenliği arttırarak pulmoner ödemi indükleyebilir. Bu
çalışmada sıçanlarda lipopolisakkarit ile indüklenen akciğer hasarı varlığında asetilsalisilat
aşırı dozlarının bronkoalveolar lavaj sıvısı vasküler endotelyal büyüme faktörü seviyelerine
etkileri değerlendirildi.
Gereç ve Yöntem: Akciğer hasarı intraperitoneal lipopolisakkarit (LPS) enjeksiyonu ile
indüklendi. Sıçanlar, kontrol, ASA-300, ASA-500, LPS, LPS+ASA-300 ve LPS+ASA-500
olmak üzere 6 gruba (n=7) ayrıldı. ASA, 300 ve 500 mg/kg dozlarda gavaj yoluyla verildi.
LPS+ASA gruplarına lipopolisakkarit enjeksiyonundan 24 saat sonra asetilsalisilat verildi.
Sıçanlar, asetilsalisilat verildikten 6 saat sonra sakrifiye edildi ve bronkoalveolar lavaj
uygulandı.
Bulgular: Bronkoalveolar lavaj sıvısında, vasküler endotelyal büyüme faktörü, matriks
metalloproteinaz-2 ve nitrik oksit seviyeleri ASA-500 grubunda artmış ve LPS+ASA
gruplarında azalmıştı. Ayrıca, plazma salisilat yarılanma süresi LPS+ASA gruplarında
uzamıştı.
Sonuç: Lipopolisakkarit varlığında asetilsalisilatın metabolize edilme süresi uzamış ve
vasküler endotelyal büyüme faktörü, matriks metalloproteinaz-2 ve nitrik oksit ilişkili
mekanizmaların etkisiyle akciğer doku hasarı artarak iyileşme periyodu olumsuz
etkilenmiştir. Ayrıca insanlarda akciğer dokusu üzerine şiddetli toksik etki oluşturabilen
300 ve 500 mg/kg asetilsalisilat dozlarının sıçanlarda toksik etkisinin daha az olduğu
gözlenmiştir.</Özetçe>
<Anahtar>Asetilsalisilat, lipopolisakkarit, akciğer hasarı, vasküler endotelyal
büyüme faktörü</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Bacillus coagulans Co4’dan selülaz enziminin saflaştırılması ve
karakterizasyonu</Başlık>
<Özetçe>Amaç: Çalışmada, çöp atıklarındaki kakao kozasından izole edilen Bacillus coagulans Co4
kültür süpernatanından saflaştırılmış selülaz enziminin bazı özellikleri saptanarak olası
biyoteknolojik uygulamalar için uygunluğu araştırılmıştır.
Yöntem: Kaba selülaz aseton çöktürmesi, CM Sefaroz CL-6B iyon değişim kromatografisi
ve Sefadeks G-100 jel filtrasyonu yöntemleri kullanılarak saflaştırılmıştır. Saflaştırılan
enzimin moleküler ve termodinamik özellikleri standart yöntemler kullanılarak saptanmıştır.
Bulgular: Selülazın spesifik aktivitesi saflaştırma basamakları sırasında 0.10’dan 47 ünite/mg
protein’e yükselmiştir. Molekül ağırlığı 14.5 kDa olarak bulunmuştur. Karboksimetilselüloz
için Kmapp 0.18±0.06 mg/ml olarak hesaplanmıştır. Optimum pH ve sıcaklık sırasıyla 7.5 ve
60oC olarak ölçülmüştür. Karboksimetilselülozun hidrolizi için aktivasyon enerjisi (Ea) 16.5
kJ/mol’dür. Na+ ve K+’un 200 mM’a kadar olan derişimleri enzim aktivitesi üzerine etki
etmemektedir. Bununla birlikte Ca2+ ve Mg2+ sırasıyla 25, 40 mM ve üzeri derişimlerde
kullanıldığında inhibe edici etkiye sahiptir. Selülazın, 60oC’de 40 dakika ısıtıldığında
aktivitesinin %40’ını koruduğu gözlenmiştir.
Sonuç: Bu özelliklerden yola çıkarak, saflaştırılmış olan selülazın kısmen ısıya dayanıklı
olduğu ve tarımsal atıkların ekonomik olarak yararlı ürünlere biyodönüşümünde
kullanılabileceği düşünülebilir.</Özetçe>
<Anahtar>Bacillus coagulans Co4, selülaz, kakao kozası, biyodönüşüm, tarımsal
atıklar</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Cyprinus carpio L. bağırsağındaki peptit transporter Pept1: cDNA klonlama ve
sekans analizi</Başlık>
<Özetçe>Amaç: Cyprinus carpio L. bağırsağından peptit transporter kodlayan Pept1 genini klonlamak
ve sekansını analiz etmek.
Gereç ve Yöntemler: Cyprinus carpio L.’den Pept1’i kodlayan tüm uzunluktaki cDNA,
RT-PCR ve cDNA Sonlarının Hızlı Amplifikasyonu (Rapid Amplification of cDNA Ends
– RACE) metodları ile klonlandı. Pept1 amino asit sekansı 17 tür ile karşılaştırıldı ve Lasergen
analizi yazılımı (DNAMAN 6.0, ABD) aracılığıyla sekans homolojisi analiz edildi.
Karşılaştırmalı protein modelleme programı SWISS-MODEL kullanılarak proteinin tahmini
üç boyutlu yapısı oluşturuldu.
Bulgular: Çalışma bulgularına göre, 3118 baz çifti bulunan Cyprinus carpio L. Pept1 geninin
5’-transle edilmeyen bölgesinde 127 baz çifti, 3’-transle edilmeyen bölgesinde ise 819 baz
çifti bulunmakta ve açık okuma alanı 2172 baz çiftinden oluşmaktadır. Pept1, moleküler
ağırlığı yaklaşık 81.1 kDa ve izoelektrik noktası 5.67 olan 723 amino asit kodlayabilmektedir.
Tahmini amino asit sekansı, zebra balığı ile en yüksek (%80.9), denizkestanesi ile de en düşük
(%40.5) benzerliği göstermektedir. Üç boyutlu protein modeline göre 12 transmembran
bölge olduğu tahmin edilmektedir. Pept1’in katalitik aktivitesi için beşinci transmembran
bölgede bulunan Tyr-175 ve ikinci transmembran bölgede bulunan His-65’in gerekli oldukları
belirlenmiştir.
Sonuçlar: Açık okuma alanı 2172 baz çiftinden oluşan Cyprinus carpio L. Pept1 geni, 723
amino asit kodlamaktadır. Pept1, %31.81 a-sarmalı, %23.65 açık şerit, %3.60 b-dönüşü,
%40.94 rastgele sarım ve 12 transmembran bölgeden oluşmaktadır. Pept1 geninin yüksek
oranda korunmuş sekansı bulunmaktadır.</Özetçe>
<Anahtar>Pept1 geni, cDNA, sekans analizi, protein üçüncül yapısı, Cyprinus
carpio L</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Meme Kanseri Hücre Dizilerinde HIF-1 alfa
Ekspresyonunun PI3K/Akt Yolağı İnhibitörleri ile
Kontrolü</Başlık>
<Özetçe>Amaç: Bu çalışmanın amacı, PI3K/Akt sinyal yolağı normal olan MDA-MB-231 insan
meme kanseri hücre dizisi ile bu sinyal yolağında defekt taşıyan (EGFR amplifikasyonu
ve PTEN mutasyonu) MDA-MB-468 hücrelerinde, dual etkili bir PI3K/mTOR inhibitörü
olan PI-103’ün etkisini karşılaştırmak ve bu inhibisyonun HIF-1 alfa ekspresyonu üzerindeki
düzenleyici rolünü belirleyerek PI-103’ün etkisini PI3K inhibitörü olan Wortmannin ile
kıyaslamaktır.
Yöntem: Kültürdeki MDA-MB-231 ve MDA-MB-468 hücre dizileri PI3K/Akt sinyal
yolağı inhibitörleri (Wortmannin ve PI-103) ile inkübe edilmiştir. Tümör hücrelerinin PI-
103’e duyarlılığı MTT testi ile ölçülmüştür. Sinyal molekülleri p-Akt, total Akt, p- p70S6K
ekspresyonlarına ve inhibitörlerin HIF-1 alfa ekspresyonu üzerindeki etkilerine western blot
yöntemiyle bakılarak değerlendirilmiştir.
Bulgular: PI3K inhibitörü olan Wortmannin’in, her iki hücre dizisinde de PI3K/Akt sinyal
iletimini inhibe ettiği ve HIF-1 alfa protein sentezini azalttığı saptanmıştır. PI3K-mTOR
dual inhibitörü olan PI-103’ün, her iki hücre dizisinde de etkili sinyal yolağı inhibisyonu
yapmasına rağmen, sadece MDA-MB-231 hücrelerinde HIF-1 alfa protein sentezini
belirgin olarak azalttığı tespit edilmiştir. PTEN defekti olan MDA-MB-468 hücreleri PI-
103’e daha duyarlı bulunmakla beraber, bu sonuç HIF-1 alfa ekspresyonunu belirgin olarak
etkilememiştir.
Sonuç: Çalışmamız, PI-103’ün meme kanseri hücrelerinde HIF-1 alfa protein ekspresyonunu
düzenlendiğini ilk kez göstermektedir. Wortmannin’in HIF-1 alfa düzeyini azaltan etkisi,
PI-103’ün etkisinden daha güçlü bulunmuştur. HIF-1 alfa’nın sitoplazmik birikiminin sinyal
yolağı inhibitörleri aracılığıyla azalması, PI3K/Akt inhibitörlerinin tedavi stratejilerinde
artan önemi açısından dikkate değerdir.</Özetçe>
<Anahtar>HIF-1 alfa, PI-103, PI3K, meme kanseri, EGFR, PTEN</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yarı yüzey bağımlı BHK-21 hücrelerinin farklı üretim sistemlerindeki veriminin
karşılaştırılması</Başlık>
<Özetçe>Amaç: Bebek hamster böbrek (BHK) hücre hattında, hücre veriminin arttırılması ve pilot
ölçekte elde edilmesi için üretim sistemlerinin incelenmesi.
Gereç ve Yöntem: Bu çalışmada, BHK hücre hattının üretimi vibrofermentör ve 5 L
karıştırmalı tank biyoreaktör kültür sistemleri kullanılarak gerçekleştirildi. Üretim
sistemlerinin, pH, sıcaklık, canlı hücre derişimi, havalandırma ve karıştırma hızı gibi
parametreleri değerlendirildi.
Bulgular: BHK hücrelerinin, hem vibrofermentörde hem de karıştırmalı tank biyoreaktörde
başarılı bir şekilde üretilebildiği görüldü. Ayrıca, 0.02 ve 0.05 vvm havalandırma hızlarında
elde edilenlere göre düşük havalandırma hızında (0.005 vvm) daha yüksek hücre
konsantrasyonlarına ulaşıldı. Düşük havalandırma hızlarında çalışan karıştırmalı tank
biyoreaktörün hem maliyet hem de hücre verimliliği açısından daha uygun olduğu belirlendi.
Sonuçlar: Yarı-yüzey bağımlı BHK hücrelerinin pilot ölçekli üretiminde yüksek verim
elde edebilmek için, öncelikle vibrasyon türü karıştırma ile hücrelerin süspansiyon kültüre
adaptasyonu ve ardından düşük havalandırma hızlarında çalıştırılan karıştırmalı tank
biyoreaktörlerin kullanılması tercih edilebilir. Elde edilen bu sonuçlar daha önceki çalışmalar
ile paralellik göstermektedir.</Özetçe>
<Anahtar>BHK-21, karıştırmalı tank biyoreaktör, vibrofermentör.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sıvı çözeltilerden kurşun ve kadmiyumun biyoemilim ile uzaklaştırılması: Düşük
maliyetli, modern adsorban olan havuç artıklarının kullanımı</Başlık>
<Özetçe>Amaç: Sıvı çözeltilerden kurşun ve kadmiyumu biyoemilim ile uzaklaştırmak için düşük
maliyetli ve modern adsorban olan havuç artıkları kullanılmıştır.
Yöntem: Kurşun ve kadmiyumun sıvı çözeltilerden biyoemilim ile uzaklaştırılması için
toplu adsorbsiyon metodu denenmiştir.
Bulgular: Deneysel bulgular Langmuir ve Freundlich’in izoterm modeline uymaktadır.
Kurşun ve kadmiyum için hesaplanan q
max
sırasıyla 0.522 mg/g and 0.421 mg/g olarak
bulunmuştur. ?G, ?H and ?S gibi termodinamik parametreler adsorpsiyonun kadmiyum
iyonları için endotemik, kurşun iyonları için ekzotermik olduğunu ortaya koymaktadır.
Kurşun iyonlarının %93’ünün, kadmiyum iyonlarının ise %92’sinin 35 dakikada sırasıyla
pH @ 3 ve 5’de uzaklaştığı gözlenmiştir.
Sonuç: Düşük maliyetli ve modern adsorban olan havuç artıklarının, kirlenmiş sularda
bulunan kadmiyum ve kurşun iyonlarını pH, doz miktarı ve temas süresi gibi değişik
deneysel koşullar altında tutma özelliği incelenmiştir.</Özetçe>
<Anahtar>Havuç artıkları, adsorban, kurşun, kadmiyum</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Oral TGF-A Formülasyonunun ASA ile Oluşturulmuş Duodenal Ülser Üzerine
Etkisi ve İyileşme Sürecinde Lipid Peroksidasyonun Rolü</Başlık>
<Özetçe>Amaç: Çalışmanın amacı; Asetil salisilik asit ile oluşturulmuş duodenal ülserin iyileşme
hızı üzerine Mikroemülsiyon içeren Transforming Growth factors alpha (TGF-a) ve/veya
aprotinin verilmesinin etkilerini araştırmak, ve bununla birlikte duodenal ülser iyileşmesi
süresince TGF-a formülasyonu ve oksidatif olaylar arasındaki ilişkiyi malondialdehit,
glutatyon ve total nitrit oksit düzeyleri ile ilişkilendirerek incelemektir.
Gereç ve Yöntemler: Çalışmada Wistar albino cinsi erişkin erkek sıçanlar dokuz gruba
ayrıldı.
1. Kontrol, 2. Akut ülser, 3. Kronik ülser (tedavi edilmeyen), 4.Serum fizyolojik (PS), 5.Serum
fizyolojik içeren TGF-a(10µg/kg), 6.Mikroemülsiyon (ME), 7.Mikroemülsiyon içeren TGF-a
(T-ME), 8. Mikroemülsiyon içeren aprotinin (AME), 9.Mikroemülsiyon içeren TGF-a ve
aprotinin (T-AME). Akut duodenal lezyonlar intragastrik olarak asidifiye asetilsalisilik asit
(150 mg/kg, 0.2 N HCl içinde) verilerek yapıldı. Ülser alanları planimetrik olarak ölçüldü.
Doku malondialdehit, glutatyon ve total nitrik oksit düzeyleri spektrofotometrik olarak
ölçüldü. Doudenumdaki yapısal değişiklikler Geçirgen Elektron Mikroskobu (TEM) ile
değerlendirildi.
Bulgular: T-ME ve/veya aprotinin uygulaması ülser alanını küçülttüğü, malondialdehit
düzeyini düşürdüğü ve glutatyon ve total nitrik oksit düzeyini yükselttiği bulundu. Histolojik
olarak ise en iyi doku yenilenmesi, T-ME ve T-AME gruplarında gözlendi.
Sonuçlar: TGF-a’ nın Mikroemülsiyon formları duodenal ülserin iyileşme hızını arttırdığı
ve oksidatif stresi azalttığı bulunmuştur</Özetçe>
<Anahtar>Duodenal ülser, TGF-A, mikroemülsiyon, aprotinin, oksidatif stres,
TEM</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Selülaz aktivitesine sahip bakterilerin topraktan izolasyonu, değerlendirilmesi ve
selülaz üretim ve aktivitesinin optimizasyonu</Başlık>
<Özetçe>Amaç: Bu çalışmanın amacı toprak örneklerinden sağlanan yüksek selülaz aktiviteli bakterilerin
izolasyon, tanımlandırma ve değerlendirmesinin yapılmasıdır.
Gereç ve Yöntemler: Toprak örneklerinden selülozu yıkan bakteriler seri dilüsyon ve dökme plak
(pour plate) metodu ile izole edildi. Daha sonra bakteriler morfolojik ve biyokimyasal testler ile
tanımlandırılarak, 250 ml’lik Erlenmayer kabında patates atığı vasatta 48 saatlik fermantasyon süresinde
35°C’de 140 rpm karıştırma hızında selülaz oluşumuna bırakıldı.
Bulgular:Yedi farklı bakteri suşu izole edildi ve fermentasyon sürecinde selülaz üretimleri takip edildi.
Bu test edilen yedi bakteri suşu arasından; selülaz üretimi açısından en fazla ürün ASN2’de görüldü. Bu
suş daha sonra biyokimyasal ve morfolojik testler ile tanımlandırılarak Cellulomonas sp. ASN2 olarak
belirlendi. Fermentasyon vasatına glukoz, pepton ve sistein eklenmesi enzim salınımını destekledi. Ham
enzim aktivitesi için optimum pH 7.5 ve sıcaklık 60°C’dı. Enzim metal ilişkisine bakıldığında Co+2 ve
Mn2+‘nin selülaz aktivitesine sahip bakterial suşlarda, Cellulomonas sp.ASN2, kuvvetli simülatörken,
Hg2+ ve Fe2+ selülaz aktivitesini inhibe etmektedir.
Sonuç: Elde edilen sonuçlardan da görüldüğü gibi selülaz üretiminde, yeni izole edilen Cellulomonas sp.
ASN2, verimli fermentasyon koşullarında ve uygun büyüme vasatının seçildiği durumlarda anahtar rol
oynamaktadır. Bu enzim bazı özelliklerine bağlı olarak, bitkisel biyoyakıtlardan biyoetanol oluşturmak
için şekere dönüştürme işleminde kullanılabilecektir.</Özetçe>
<Anahtar>Selülaz aktiviteli bakteri, selülaz karakterizasyonu, fermentasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İdiopatik trombositopenik purpura ön tanılı bir olguda
EDTA’ya bağlı psödotrombositopeni</Başlık>
<Özetçe>Amaç: EDTA’ya bağlı psödotrombositopeni, EDTA ile antikoagüle edilen kandaki
trombositlerin kümeleşmesi sonucu normalden düşük olarak saptanmasıyla karakterize bir
fenomendir. Günümüzde trombositopeni tanısı konulan hastaların önemli bir kısmı aslında
psödotrombositopeni olgularıdır. Bu olguların doğru olarak saptanması yanlış tedavi ve
uygulamaların engellenmesi açısından önemlidir.
Yöntem: Psödotrombositopeni düşünülen hastanın EDTA’lı ve sedimentasyon analizi için
alınmış sitratlı kanları kullanılarak oda sıcaklığında ve 37 oC’de trombosit sayıları ölçüldü.
Ayrıca EDTA’lı kan örneğine kanamisin eklendikten sonra hem oda sıcaklığında hem de 37
oC’de trombosit sayımları tekrarlandı.
Bulgular: Ölçümler sonucunda EDTA’lı kan örneğindeki trombosit sayısı, hem oda sıcaklığı
hem de 37 oC’de düşük olarak saptandı (sırasıyla, 13x103/mm3 ve 19x103/mm3). Ancak sitratlı
ve kanamisin eklenmiş EDTA’lı kan örneklerinde, her iki sıcaklıkta da trombosit sayıları
normal olarak bulundu.
Sonuç: Yapılan laboratuvar analizleri sonucunda ITP düşünülen hastanın gerçekte EDTA’ya
bağlı psödotrombositopeni olduğu saptandı.</Özetçe>
<Anahtar>İdiopatik Trombositopenik Purpura, Psödotrombositopeni, EDTA</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Gastro-duodenal mukoza üzerine düşük doz aspirin alımının etkisi ve
GSH-vitamin C-E’nin koruyucu etkileri</Başlık>
<Özetçe>Amaç: Aspirin kullanımı üst gastrointestinal mukozada nötrofil-aracılı inflamasyon ve
oksidatif strese neden olabilir. Bu çalışmada GSH-vitamin C ve E’nin, düşük doz aspirin
alımının yan etkilerine karşı üst gastrointestinal mukozayı koruyucu etkisinin araştırılması
amaçlandı.
Materyal ve metod: Erkek sıçanlar normal sıçan diyetiyle beslendi ve kontrol grup (n=8),
L-ASA grup (n=8, ratlara beslenme tüpü ile 1.44 mg/kg/gün aspirin intragastrik verildi) ve
antioksidan ilaveli L-ASA grup (n=8, 50 mg vitamin C, 25 mg vitamin E ve 25 mg GSH
içeren solusyon + 1.44 mg/kg/gün aspirin sıçanlara beslenme tüpü ile intragastrik her gün
verildi) olarak 40 gün deneysel süreç devam etti. Muamele işlemleri sonrası; ratların kan,
mide ve duodenumları patalojik ve myeloperoksidaz (MPO) aktivitesi, ısı-şok protein (Hsp)
70, lipid ve protein oksidasyon analizleri için alındı.
Bulgular: L-ASA grup ratların mide ve duodenumları kontrol gruba kıyasla yüksek
patolojik bulgu skorlarına sahipti, ancak lezyonların şiddeti L-ASA gruba göre antioksidan
ilaveli grupta düşük bulundu. Ayrıca gastrik mukozal MPO aktivitesi ve Hsp 70 düzeyleri
L-ASA grupta kontrol grubuna kıyasla anlamlı olarak yüksekti, fakat antioksidan takviyesi
antioksidan ilave grupta MPO ve Hsp 70 düzeyleri azalttı (P=0.009, P=0.04).
Sonuç: Aspirin ile birlikte alınan GSH-vitamin C-E histolojik gastrik hasarı hafifletti. GSHvitamin
C ve E günlük uzun-dönem düşük doz aspirin kullanımı sonucu gastrik hasara karşı
midede koruyucu bir rol oynayabilir.</Özetçe>
<Anahtar>Düşük doz aspirin, gastro-duodenal patoloji, antioksidanlar, oksidatif
stres</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Pakistan’da Yetişen Laggera aurita Linn (DC.) esansiyal yağlarının kimyasal
kompozisyonu ve biyolojik aktivitesi</Başlık>
<Özetçe>Amaç: Aromatik bir ot olan Laggera aurita Linn (DC.) (Asteraceae), Çin’de tıpta özgül etno
kullanımı bulunmaktadır. Bu çalışma, Pakistan’da yetişen Laggera aurita uçucu yağının,
Ksantin Oksidaz üzerine antioksidant etkisini ve bu yağın antimikrobiyal aktivitelerini
incelemek için yapılmıştır.
Gereç ve Yöntemler: L. aurita havayla ilişkin kısımlarının uçucu yağları, hidrodistilasyon
yöntemi ile elde edilerek, GC_MS ile analiz edilmiştir. Ksantin oksidaz’ın inhibisyon
düzeyinde biyolojik aktiviteleri ve uçucu yağın antioksidant aktivitesi, sırasıyla UV
spektrofotometre ve agar difüsyon metodu ile analiz edilmiştir.
Bulgular: GC-MS ile L. aurita’nın uçucu yağının yüksek konsantrasyonda serbest yağ
asidi miktarına (%47.5), %30.8 oranında seskiterpene ve %8.6 oranında hidrokarbonlara
sahip olduğu gösterilmiştir. Monoterpenler ve fenolik türevler minor komponentler olarak
gözlenmişlerdir. Uçucu yağ, IC50=0.45 ± 0.009 mg/ml oranında bir inhibisyon potensiyali
ile Ksantin oksidazı inhibe etmiştir. Miktara bağımlı artış ile uçucu yağın antioksidant
potansiyali, radikal DPPH• varlığında yapılmıştır. Seçilen 4 bakteri suju arasında, Proteus
mirabilis (MIC=0.5 mg/ml) ve Bacillus subtilis (MIC=1.0 mg/ml)’a karşı en fazla aktif
olduğu belirlenmiştir.
Sonuçlar: Çalışmanın sonucu olarak, Laggera aurita uçucu yağının, Ksantin Oksidaz
üzerine inhibisyon potansiyali olduğu gösterilmiştir. Bununla beraber, uçucu yağın,
standartla karşılaştırlarak, yüksek antimikrobiyal etkisi olduğuda gösterilmiştir. Aktif
komponentin belirlenmesi için ileri bir çalışma gerekmektedir.</Özetçe>
<Anahtar>Laggera aurita, Ksantin oksidaz, antioksidant ve antimikrobiyal etkileri</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Periodontal sağlıklı bireylerde potasyum alüminyum sülfatın dişeti oluğu sıvısı
TNF-a, MMP -1 ve MMP-8 düzeylerine etkisi: pilot çalışma</Başlık>
<Özetçe>Amaç: Periodontal olarak sağlıklı bireylerde, potasyum alüminyum sülfat içeren gingival
retraksiyonlu ve retraksiyonsuz sabit dental protez işlemlerinin dişeti oluğu sıvısı TNF-a,
MMP-1 ve MMP-8 seviyeleri üzerine etkisini araştırmak ve bu belirteçlerin hastalık
aktivitesini değerlendirmede kullanılabileceklerinin gösterilmesi amaçlanmıştır.
Yöntem: Ağızlarında tedavi edilecek en az iki dayanak dişi bulunan toplam 8 sağlıklı
birey çalışmaya dahil edildi. Dişeti oluğu sıvı örnekleri sabit dental protez işlemlerinin
başlangıcından önce elde edildi ve 2., 3., 7. günler ve simantasyonun ardından 1. ayda
tekrarlandı. TNF-a, MMP-1 ve MMP-8 konsantrasyonları ELISA ile değerlendirildi.
İstatistiksel değerlendirme için varyans analizi kullanıldı.
Bulgular: Dişeti oluğu sıvısı MMP-8 konsantrasyonları çalışma gruplarında anlamlı
farklılıklar gösterirken ( - .05), örnekleme günlerinde anlamlı farklılık göstermemiştir
(p>0.05). Kontrol grubunda MMP-8 konsantrasyonları 1. ayda anlamlı azalma göstermiştir
( - .05). Tüm çalışma gruplarında TNF-a konsantrasyonları anlamlı farklılıklar göstermiştir
( - .05). Ret(-) ve kontrol grubunun aksine, ret(+) grubunda TNF-a konsantrasyonları
örnekleme günleri arasında anlamlı farklılıklar göstermiştir ( - .05). Ret(+) grubunda 1.
ayda TNF-a konsantrasyonu pik yapmaktadır.
Sonuç: Çalışmanın sınırları içerisinde, periodontal sağlıklı bireylere uygulanan iyi uyumlu
sabit dental protez işlemleri ve protez aşamaları periodontal doku sağlığını olumsuz
etkilememektedir.</Özetçe>
<Anahtar>Sitokin, matriks metalloproteinaz (MMP), sabit dental protez, gingival
retraksiyon, potasyum alüminyum sülfat</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Farklı iki egzersiz eğitiminin plazma homosistein düzeyi ve diğer
kardiyovasküler hastalık riskleri üzerine etkileri</Başlık>
<Özetçe>Amaç: 3 aylık düzenli sub-maksimal aerobik ve dirençli egzersiz eğitiminin plazma
homosistein düzeyi ve diğer kardiyovasküler hastalık riskleri üzerindeki (lipid profili,
beden kütle indeksi,v.s) etkilerini araştırmak ve bu parametreler üzerindeki etkilerini
karşılaştırmaktı.
Gereç ve Yöntemler: Yaş ortalaması 21.68±1.38 yıl olan 38 birey çalışmaya alındı. Bireyler
dirençli egzersiz grubu (DE) (n=13), aerobik egzersiz grubu (AE) (n=13) ve kontrol grubu
(KT) olmak üzere 3 gruba ayrıldı. Egzersizler haftada 4 gün 12 hafta süreyle yapıldı.
Kontrol grubu (n=12) egzersiz yapmadı. Egzersiz öncesinde ve 12.haftanın sonunda; kan
analizleri (plazma homosistein, vitamin ve lipit düzeyleri), antropometrik ölçümler yapıldı
ve maksimum aerobik kapasite değerlendirildi.
Bulgular: Egzersiz ve kontrol gruplarında 12 hafta sonunda plazma homosistein düzeyinin
ve lipit profilinin anlamlı olarak değişmediği bulundu (p>0.05). Her iki egzersiz grubunun
beden kütle indeksi, bel çevresi ve bel-kalça oranları azaldı ( - .05), maksimal aerobik
kapasite değişmedi (p>0.05). Homosistein ile bel çevresi (r=0,392,p=0.22) ve bel-kalça oranı
(r=0,501,p=0.02) ile olumlu yönde, folik asit düzeyi ile olumsuz yönde (r= -0,447,p=0.01)
korelasyon bulundu. Yapılan çoklu regresyon çözümlemesi sonucunda homosistein düzeyi
üzerinde etkili temel faktörün folik asit düzeyi olduğu belirlendi (p=0.03,R2=0.60).
Sonuçlar: Folik asit miktarı kanda normal sınırlarda iken sub-maksimal aerobik ve dirençli
egzersiz eğitimi homosistein düzeyini değiştirmedi. Kronik egzersiz, yapılan egzersizin
tipinden bağımsız olarak, lipit profilini, normal değerlere sahip bireylerde değiştirmedi. 12
haftalık egzersiz eğitimi sonrasında aerobik kapasite değişmezken; beden kompozisyonu
gelişti.</Özetçe>
<Anahtar>Homosistein, lipitler, egzersiz.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Koyun beyin korteks glukoz-6-fosfat dehidrogenazının kinetik mekanizması ve
bazı özellikleri</Başlık>
<Özetçe>Amaç: Glukoz-6-fosfat dehidrogenaz pentoz fosfat metabolik yolunun birinci oksidatif
basamağını katalizleyen önemli bir enzimdir. Bu makalenin amacı glukoz-6-fosfat
dehidrogenaz enziminin kinetik mekanizmasını ve bazı özelliklerinin saptanmasıdır.
Yöntem: Bu çalışmamızda koyun beyin korteksinden saflaştırılmış olan glukoz-6-fosfat
dehidrogeneaz enzimini kullandık. Saflaştırılan enzimin yapısal ve kinetik özelikleri
enzimde aktivite kaybı olmadan üç gün içinde saptandı.
Bulgular: Enzimin moleküler ağırlığı Sephadex G-200 kromatografisi kullanılarak 64.5
kDa, SDS poliakrilamid jel elektroforezinde ise 61.2 kDa olarak saptandı. Enzim tarafından
katalizlenen tepkimenin aktivasyon enerjisi ‘Arrhenius’ grafiğinden Ea, 6.689 kcal/mol olarak
hesaplandı. Arrhenius denkleminden sıcaklık katsayısını 1.913 olarak hesapladık (30 - 40 ºC
arasındaki sıcaklıklar için). Optimum pH 8 olarak belirlendi. Enzimin kinetik parametreleri:
Vm = 2.182 ± 0.064 mmol/dak/mg enzim; Km NADP+ = 0.064 ± 0.001 mM; Km G6P = 0.073 ±
0.006 mM; Ki G6P = 0.074 ± 0.003 mM; Ki NADP+ = 0.056 ± 0.001mM olarak hesaplandı.
Sonuç: Koyun beyin korteks glukoz-6-fosfat dehidrogenazı klasik Michaelis-Menten
kinetiğine uyduğu saptandı. Ürün inhibisyonu deneyleri ile mekanizmanın ‘Theorell-Chance’
mekanizmasına uyduğu saptandı. Kinetik mekanizma, molekül ağırlığı, optimum sıcaklık ve
pH bulgularının önceki çalışmalarımızla uyumlu olduğu görüldü.</Özetçe>
<Anahtar>Glukoz-6-fosfat dehidrogenaz, sıcaklık katsayısı, inhibisyon, Michaelis-
Menten kinetiği, Theorell-Chance mekanizması, molekül ağırlığı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Karides Macrobrachium nipponense hemosiyanin gen
klonlanması ve karakterizasyonu</Başlık>
<Özetçe>Amaç: Hemosiyanin geninin Macrobrachium nipponense’den klonlanması, biyoinformatik
çalışmalarının tamamlanması ve genin zamansal ve mekansal ekspresyonunun analizi.
Gereç ve Yöntemler: Hemosiyanin geni (MNHc) Macrobrachium nipponense
hepatopankreasından cDNA sonlarının hızlı amplifikasyon metodu kullanılarak klonlandı.
Sekans analizi biyolojik yazılımlar ile ve genin zamansal ve mekansal ekspresyonu real-time
PCR ile saptandı.
Bulgular: Tüm hemosiyanin cDNA’sı, 5’-kopyalanmamış bölgeye ait 14 baz çifti,
3’-kopyalanmamış bölgeye ait 148 baz çifti ve 1989 baz çifti içeren açık okunabilir bölge
ile toplam 2151 baz çiftidir. Bu gen 663 amino asit içeren, hesaplanmış molekül ağırlığı
76.65 kDa ve izoelektrik noktası 5.42 olan bir proteini kodlar. Bilinen amino asit sekansı
üç hemosiyanin domeyni ve korunmuş iki bakır bağlayan bölge içerir. Pacifastacus
leniusculus (%70) ve Litopenaeus vannamei (%63) ile çok fazla benzerdir. Bu gen çoğunlukla
hepatopankreasda eksprese edilir. Kas ve hemositte çok az, mandibular organ, epidermis ve
ovaryumlarda ise eksprese edilmez. Hepatopankreasdan kaynaklanan kopyası kabuk değişim
döngüsünün farklı basamaklarında çeşitlilik gösterir. Patojenik bakteri olan Aeromonas
hydrophila enjeksiyonundan 3 saat sonra genin kopyalanma düzeyi belirgin olarak artar.
Sonuç: Diğer kabuklulara benzer şekilde, Macrobrachium nipponense ait hemosiyanin
genide tipik hemosiyanin domeynleri ve korunmuş bakır bağlayan bölgeleri içerir.
Hepatopankreasda C evresinde fazlaca eksprese edilirken, Aeromonas hydrophila
infeksiyonunda immün korunmada önemli bir molekül olarak davranmaktadır.</Özetçe>
<Anahtar>Macrobrachium nipponense, hemosiyanin, klonlama; real-time PCR;
kabuk değişim evresi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yaygın Kullanılan Üç Koagülasyon Testinin Kayseri İli
İçin Pediatrik Referans Aralıklarının Belirlenmesi</Başlık>
<Özetçe>Amaç: Pediatrik hastalardaki hemostaz fizyolojisinin yetişkinlerden oldukça farklı olması
nedeniyle çocuğun yaşına bağlı olarak referans aralıkları değişir. Bu nedenle de yetişkin
referans aralıklarının kullanılması pediatrik koagülasyon testlerinin doğru yorumlanmasını
güçleştirir. Çocuklara doğru tanı konması ve gereksiz ileri araştırmalardan kaçınmak için
laboratuvarın çocuklar için yaşa özgü referans aralıkları oluşturması gereklidir.
Bu çalışmanın amacı tarama testi olarak kullanılan üç koagülasyon testinin Kayseri ili için
pediatrik referans aralıklarını belirlemektir.
Gereç ve Yöntemler: Bu çalışma Kayseri Eğitim ve Araştırma Hastanesi’ne başvuran sağlıklı
1-16 yaş arası toplam 1006 çocuk ve 262 yetişkinde protrombin zamanı (PT), uluslararası
normalleştirilmiş oran (INR) ve aktive tromboplastin zamanı testleri (APTT) geriye dönük
olarak incelendi. Çocuk grubu 503 kız ve 503 erkek çocuktan, yetişkin grubu ise 131 erkek
ve 131 kadından oluşmaktaydı. Her parametre BCS (Siemens®) otomatik koagülasyon
analizöründe ölçüldü. % 95 merkezi alan temel alınarak parametrik olmayan direkt metodla
olarak referans aralıkları hesaplandı.
Bulgular: Çalıştığımız testlerde yetişkinler ve çocuklar arasında anlamlı farklılıklar saptandı.
1-3 yaş çocuklarda APTT ve 6-10 yaş çocuklarda PT ve INR sonuçları yetişkinlerden anlamlı
farklı bulundu. Her yaş grubunda özellikle PT ve INR testlerinde cinsiyete bağlı anlamlı
farklılıklar görüldü.
Ayrıca yaş ve cinsiyete göre grupların birbirleriyle karşılaştırılmalarında da farklılıklar
gözlendi.
Sonuç: Çalışmamızdan elde ettiğimiz veriler Türkiye’de yapılan diğer bölgelere ait referans
aralık çalışmalarıyla birleştirilip, Türk toplumuna ait referans aralıklarının belirlenmesine
katkı sağlayabilir.</Özetçe>
<Anahtar>Parsiyel tromboplastin zamanı, protrombin zamanı, uluslararası
normalleştirilmiş oran, referans aralık.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Batı Karadeniz Bölgesinde yaşayan Türk erişkinlerinde
demir, ferritin, B12 vitamini ve folat gibi anemi
parametrelerinin referans aralıkları uygun mudur?</Başlık>
<Özetçe>Amaç: Aneminin en sık nedenleri demir, B12 vitamini ve folat eksikliğidir. Kesin tanı,
klinik bulgular ile beraber uygun referans aralıklarına göre değerlendirilmiş laboratuvar
verilerine dayanmaktadır. Uluslararası Klinik Biyokimya Federasyonu (IFCC) ve Klinik
ve Laboratuvar Standartları Enstitüsü (CLSI) her laboratuvarın kendi referans değerlerini
saptamasını önermiştir. Bu çalışmada, geniş bir sağlıklı erişkin kohort grubunda anemi
parametrelerinin referans aralıklarının saptanması ve bu değerlerin kullanılan ticari kitlerin
prospektüsleriyle karşılaştırılması amaçlanmıştır.
Yöntem: Sağlıklı 1251 erişkin referans birey olarak belirlendi ve yaşa göre toplam altı gruba
ayrıldı. Tüm katılımcıların serum demir, doymamış demir bağlama kapasitesi (UIBC),
ferritin, B12 vitamini, folat düzeyleri ve tam kan sayımı tetkikleri yapıldı.
Bulgular: Serum demir, ferritin, UIBC, folat seviyeleri ve ortalama eritrosit hacmi (MCV)
değerlerinde cinsiyete göre anlamlı değişiklikler saptandı. Serum demir, UIBC, ferritin
seviyeleri ve MCV değerleri erkeklerde daha yüksek bulunurken, B12 vitamini ve folat
seviyeleri kadınlarda daha yüksekti. MCV, folat ve B12 vitamini seviyeleri orta yaşlarda daha
yüksekken, genç ve yaşlılarda daha düşük saptandı.
Sonuçlar: Çalışma sonuçları literatürdeki diğer çalışmalar ve üretici firma değerleri ile
karşılaştırıldığında, ferritin ve demir düzeyleri hariç çalışmamıza ait değerlerde büyük
farklar olmadığı, dolayısıyla referans aralıklarının tekrar tanımlanmasını gerektiren
bir durum olmadığı görüldü. Serum demir ve ferritin düzeylerinin yüksek sınırlarının
enflamasyon nedenli olabileceği, CRP gibi enflamasyon belirteçleri kullanılmadan bu
yüksek düzeylerin referans aralığı olarak kullanılamayacağı, ancak alt düzeylerin değerli
olabileceği yargısına varıldı.</Özetçe>
<Anahtar>Anemi, referans aralığı, B12 vitamini, folat, demir, UIBC</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Nitritin karaciğer iskemi-reperfüzyon hasarı üzerine etkileri</Başlık>
<Özetçe>Amaç: Karaciğer iskemi-reperfüzyon (IR) hasarı, karaciğer transplantasyonu ve cerrahisiyle
ilişkili önemli bir komplikasyondur. Bu çalışmanın amacı, nitritin karaciğer IR hasarındaki
koyucu etkilerini araştırmaktır.
Yöntemler: Gruplar kontrol, sham, IR protokolü (45 dakika iskemi, 5 saat reperfüzyon) ve
protokolden 12 ve 24 saat önce 4 farklı konsantrasyonda sodyum nitrit uygulanan çalışma
grupları şeklinde belirlenmiştir. IR protoklünden sonra, karaciğer hasarının göstergeleri
olan serum transaminaz ve laktat dehidrogenaz (LDH) enzim aktiviteleri belirlenmiştir.
Tüm çalışma gruplarının karaciğer doku örneklerinde malondialdehit (MDA) seviyeleri,
glutatyon seviyeleri ve antioksidan enzim aktiviteleri belirlenmiştir. Ek olarak enflamatuar
ve doku yeniden düzenlenim süreçleri de araştırılmıştır. Sonuçlar histolojik bulgularla da
desteklenmiştir.
Bulgular: Serum transaminaz ve LDH aktivitelerinin, kontrol grubuyla kıyaslandığında
IR grubunda arttığı görülmüştür. IR grubunda redükte glutatyon içeriği ve redükte/okside
glutatyon oranı belirgin biçimde azalmış; okside glutatyon ve MDA içeriklerinin belirgin
biçimde arttığı bulunmuştur. IR grubunda tüm antioksidan enzim aktivitelerinin azaldığı
gösterilmiştir. IR grubunda kontrol grubuna kıyasla TNF-a, IL-1b, IL-6, IL-8, IL-12, MMP-
2 ve MMP-9 seviyeleri belirgin olarak artmıştır. Bütün nitrit uygulanan gruplarda, IR
protokolüyle değiştiği belirlenen tüm parametreler, uygulanan nitrit konsantrasyonuna bağlı
olarak azalmıştır. Işık mikroskobu seviyesinde toplam histolojik hasar skoru IR grubunda
belirgin biçimde yüksekti. Nitrit, kontrol grubuyla benzer skorları göstererek, histolojik
hasar skorunu iyileştirmiştir.
Sonuç: Bulgulara dayanarak, nitrit uygulamasının karaciğer IR hasarında koruyucu
etkilerinin olduğu belirlenmiştir.</Özetçe>
<Anahtar>İskemi-reperfüzyon hasarı, karaciğer, fare, nitrit.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Çeşitli substitute anilinler ile birlikte dehidroasetik asitten türetilen üç Schiff
bazın sentezi, spektroskopik karakterizasyonu ve antibakteriyal aktiviteleri</Başlık>
<Özetçe>Amaç: Çalışmanın amacı ve gerekçesi, çeşitli sübstitüte anilinler ile birlikte dehidroasetik
asitten türetilen Şift bazların, potansiyal antibakteriyal aktivitelerine bağlı olarak sentezi ve
karakterizasyonudur.
Yöntem: Çalışmada C15H15NO4 ( HL1), C14H11NO3Cl2 ( HL2) a nd C16H17NO3 (HL3) gibi şift
bazları standart inorganik sentez metotları kullanılarak, çeşitli sübstitüte anilinler ile
birlikte dehidroasetik asit (DHA) reaksiyonlarından yüksek bir verim ile sentezlenmişlerdir.
Antibakteriyal aktiviteleri 4 farklı tip bakteriye karşı agar difüzyon metodu kullanılarak
araştırılmıştır; iki Gr(+) bakteri, Staphylococcus aureus, Bacillus subtilis ve iki Gr (-)
bakteri, Escherichia coli, Pseudomonas aureginosa. Sentezlenen ürünlerin karakterizasyonu
elemental analiz (CHNS), FTIR, 1H NMR ve 13C NMR spektroskopisi ile yapılmıştır.
Bulgular: 1H NMR sonuçları, azometinik nitrojen ve piran halkasının hidroksilik protonu
arasında kuvvetli bir molekül içi H-bağı varlığını ortaya çıkarmıştır. Şift baz (HL2)’nin
çalışılan bakteri suşlarına karşı, şift bazları (HL1 ve HL3)’e göre daha iyi bir antibakteriyal
aktivite gösterdiği bulunmuştur.
Sonuç: Yeni rapor edilen bu şift bazları, Staphylococcus aureus, Bacillus subtilis,
Escherichia coli ve Pseudomonas aureginosa suşlarına karşı potansiyal antibakteriyal
aktiviteye sahiptirler.</Özetçe>
<Anahtar>Şift baz, dehidroasetik asit, anisidin, anilin, antibakteriyal aktivite</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Serum CK ve CK-MB aktiviteleri ile CK-MB kütle, troponin ve miyoglobin
ölçümleri üzerine hemolizin etkisi</Başlık>
<Özetçe>Amaç: Çalışmanın amacı, kreatin kinaz (CK) ve kreatin kinaz MB (CK-MB) aktivitesi ile CKMB
(kütle), Troponin I ve Miyoglobin ölçümleri üzerine hemoliz etkisinin incelenmesidir.
Gereç ve yöntemler: Çalışmada, normal ve patolojik değerde analit konsantrasyonuna sahip
serum havuzları hazırlandı. Bu havuzlara maksimum hemoglobin konsantrasyonu 21 g/L
olacak şekilde hemolizat eklendi. Seri seyreltimlerle hemoglobin konsantrasyonu 21, 10.5,
5.25, 2.625, 1.312, 0.656, 0.328, 0.164, 0.08 ve 0.041 g/L olan serum havuzları elde edildi. Bu
havuzlarda kreatin kinaz aktivitesi IFCCyöntemi ile, CK-MB aktivitesi immünoinhibisyon
yöntemi il ölçüldü. Kreatin kinaz (kütle), troponin I ve miyoglobin ölçümleri kemiluminesan
yöntemle yapıldı. Hemoliz etkisine bağlı ortalama % değişim hesaplandı ve interferograf
olarak sunuldu.
Bulgular: Hemolize bağlı pozitif interferans %10 sınırı esas alındığında CK-MB
aktivitesi için CK aktivitesine göre daha düşük hemoglobin konsantrasyonlarında başladı.
Referans değişim değeri göz önüne alındığında hemoliz etkisi daha yüksek hemoglobin
konsantrasyonlarında başladı. Hemoliz, %10 sınırları esas alındığında CK-MB (kütle),
troponin I ve miyoglobin ölçümlerini etkilemedi.
Sonuç: CK-MB aktivitesi hemolizden CK aktivitesine göre daha çok etkilenmektedir. CKMB
(kütle), troponin I ve miyoglobin ölçümleri ise hemolizden etkilenmemektedir.</Özetçe>
<Anahtar>Hemoliz, interferans, kreatin kinaz MB</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Üzüm asmasından (Vitis vinifera.L) elde edilen alkalen a-galaktozidaz geninin
(Vv-a-gal/SIP) moleküler karaterizasyonu ve in silico analizi</Başlık>
<Özetçe>Amaç: Üzüm asması alkalen a-galaktozidaz geni tanımlandıktan ve izole edildikten sonra,
işlevsel genomik çalışmalara başlamadan, nötralden alkaliye dönük sitoplazmada galaktoz
salınımını katalizleyen bu enzim hakkında bilgi sahibi olmak gereklidir. Amacımız proteinin
aktivitesi ve işlevselliği ile ilgili bilgi sahibi olmak amacıyla yapısal bölgelerini araştırmak
ve tanımlamaktır.
Yöntem: Proteinin temel özelliklerini belirlemek amacıyla kullanılan, homoloji
araştırmaları ve promotor analizi gibi birçok yönteme dayanan biyoinformatik analiz,
işlevsel karakterizasyon çalışmalarında yönlendirici olabilmektedir. Birçok biyoinformatik
yaklaşımda olduğu gibi araç ve veri kaynaklarının birleşimi en iyi sonucu vermektedir.
Bulgular: Biyoinformatik araçlar kullanılarak yeni bir alkalen a-gals geni bulunmuştur.
Vv-a-gal/SIP geni 2.9 kb uzunluğunda olup 13 ekzondan oluşmaktadır. Kodladığı protein
774 amino asitten oluşmaktadır ve tahmin molekül kütlesi 85 kDa’dur. Enzimin çok sayıda
abiyotik stres düzenleyici eleman içerdiği düşünülmektedir.
Sonuç: Bu çalışma Vv-a-gal-SIP geninin ilk biyoinformatik karakterizasyonunu sunmaktadır.
Vv-a-gal-SIP gen dizisine bakarak fonsiyonunu tahmin etme olasılığı araştırılmıştır. Birçok
düzenleyici elemanın abiyotik stres sinyali ile ilişkili olduğu tahmin edilmektedir. Yeni
alkalen a-Gals’in bulunması önemli teknolojik uygulamalara katkıda bulunabilir.
 </Özetçe>
<Anahtar>a-galaktozidaz, biyoinformatik, tohum soğurma proteini</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Okside vanaspati ghee yağının serum lipid profili ve karaciğer, beyin ve kas
lipidlerinin radikal temizleyici aktivitesi üzerine in vitro etkisi</Başlık>
<Özetçe>Amaç: Çalışmanın amacı termal olarak okside edilmiş olan vanaspati ghee yağının serum
lipid profili ve deney hayvanlarında radikal temizleyici aktivite üzerine olan etkisini
belirlemektir.
Yöntem: Vanaspati ghee yağı termal olarak 130°C’de 9, 18, 27, 36 ve 45 saat tutularak
oksitlenmiştir. Tavşanlar okside edilmiş olan yağ ile beslenmişlerdir. Serum lipid profili
standart yöntemler ve kitler kullanılarak tayin edilmiştir. Radikal temizleyici aktivite
2,2-difenil-1-pikrilhidrazil serbest radikallerinin yardımıyla belirlenmiştir.
Bulgular: Oksidayonun hidroperoksit oluşumunu arttırdığı ve radikal temizleyici aktiviteyi
düşürdüğü bulunmuştur. Termal olarak oksitlenen yağ tavşanlara bir hafta boyunca
verilmiştir. Trigliserid, total kolesterol ve LDL-kolesterolü içeren serum lipid profilinde doza
bağlı olarak artış gözlenmiştir. HDL-kolesterol ile oksidasyon zamanı arasında istatistiksel
olarak anlamlı bir fark bulunmamıştır. Glukoz ve vücut ağırlığı serum lipid profile ile ilişkili
olarak belirgin düşüş göstermiştir. Karaciğer, beyin ve kas dokularından ekstrakte edilen
lipidlerin radikal temizleyici aktivitesi belirgin şeklilde azalmıştır.
Sonuç: Bulgular termal oksidasyonun okside bileşikler ürettiğini ve oksidasyon miktarının
muamele süresine parallel olarak arttığını göstermektedir. Okside yağ serum lipid profilini
ve farklı dokulardaki peroksidasyonu belirgin bir şekilde etkilemektedir. Bu nedenle uzun
süreli oksidasyondan kaçınılmalıdır.</Özetçe>
<Anahtar>Vanaspati ghee yağı, termal oksidasyon, tavşan, serum lipid profili,
radikal temizleyici aktivite</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Primer vasküler düz kas hücrelerinde anjiyotensin II
uyarımıyla p38 MAPK fosforilasyonunda AT1 reseptörü,
Ras ve NAD(P)H oksidazın rolü</Başlık>
<Özetçe>Amaç: Kültür ortamında bulunan vasküler düz kas (VDK) hücreleri, anjiyotensin II (Ang II) ile
uyarılması sonrasında mitojenlerle aktifleşen protein kinazları (MAPK) aktive etmektedir. MAPK
ailesi üy elerinden olan p38 MAPK, hem Ang II hem de reaktif oksijen türleri tarafından uyarılmaktadır.
Bu çalışma VDK hücrelerinde, Ang II uyarımı sonrasında gözlenen p38 MAPK aktivasyonunun
Ras üzerinden NADP(H) oksidaz aktivasyonu sonrasında gerçekleştirdiğini ortaya
koymayı amaçlamıştır.
Gereç ve Yöntemler: Çalışmamızda, rat aortasından izole edilen primer VDK hücrelerinde, Ang
II uyarımı ile p38 MAPK fosforilasyonu farklı inhibitörlerin varlığında western blot yöntemi ile
analiz edildi.
Bulgular: VDK hücrelerinde, optimum p38 MAPK fosforilasyonu için Ang II ile inkübasyon süresinin
5 dakika ve en yüksek fosforilasyonun 100 nM Ang II konsantrasyonunda elde edildikten
sonra deneylere bu şartlarda devam edildi. p38 MAPK fosforilasyonunda üst yolağında yer alan
Ras proteinin etkisini ortaya koymak için Ras proteininin spesifik inhibitörü olan FTS (Farnesiltiyosalisilik
asit) ile VDK hücreleri inkübe edilip Ang II ile uyarıldıktan sonra p38 MAPK fosforilasyonunu
inhibe ettiği görülmüştür. NAD(P)H oksidaz’ın spesifik inhibitörü olan DPI (Difenil
iyodonyum) ile inhibe edilmesi de Ang II uyarımlı p38 MAPK fosforilasyonunun tamamen baskılanmasına
neden olmuştur.
Sonuç: Elde edilen bulgular vasküler düz kas hücrelerinde Ang II uyarımı sonucu AT1 reseptörü
üzerinden gerçekleşen p38 MAPK fosforilasyonunun Ras-NAD(P)H oksidaz bağımlı bir yolak
üzerinden olduğunu işaret etmektedir. Bu yolağın daha iyi anlaşılması kardiyovasküler hastalıkların
altında yatan hücresel mekanizmaların tam olarak açığa kavuşturulmasını sağlayabilir</Özetçe>
<Anahtar>Vasküler düz kas hücresi, Ang II, p38 MAPK, Ras, NADPH oksidaz.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Faktör V leiden, protrombin G20210A, MTHFR C677T, MTHFR A1298C, faktör
XIIIA Val34Leu, faktör XIIIB His95Arg ve apolipoprotein E genotiplerinin
koroner arter hastalığına etkileri</Başlık>
<Özetçe>Amaç: Bu çalışmadaki amaç faktör V leiden ve protrombin G20210A mutasyonları, faktör XIIIA
ve B, metilentetrahidrofolat redüktaz (MTHFR) C677T ve A1298C ve apolipoprotein (Apo)
E polimorfizimlerinin koroner arter hastalığı (KAH) gelişimindeki olası rollerini incelemektir.
Gereç ve Yöntemler: Koroner anjiyografi sonuçlarına göre 442 örnek (234 KAH ve 208 KAH
olmayan) çalışmaya dahil edilmiştir. Çalışmada, polimeraz zincir reaksiyonu (PCR), real-time
PCR ve restriksiyon enzim analizi (REA) kullanılmıştır.
Bulgular: Biyokimyasal değişkenler ve genetik risk faktörlerinin lojistik regresyon modelinde
en önemli değişkenler sigara, alkol, Diabetes Mellitus (DM), faktör V G1691A, MTHFR
A1298C, faktör XIIIA Val34Leu and XIIIB His95Arg olarak belirlenmiştir. Sigara, DM, faktör
V G1691A ve MTHFR A1298C polimorfizminin KAH riskini sırasıyla, 3.19, 2.27, 3.32 ve
1.97 kat arttırdıkları gösterilmiştir. Bunun yanında alkol, faktör XIIIA Val34Leu ve XIIIB His95Arg
polimorfizminin KAH riskini sırasıyla 0.44, 0.46 ve 0.17 kat azalttıkları bulunmuştur.
Apo E polimorfizimlerinin CAD üzerine önemli bir etkisi saptanmamıştır.
Sonuçlar: Faktör XIIIA Val34Leu ve faktör XIIIB His95Arg polimorfizminde Leu alleli ve
Arg allel varlığının KAH’de koruyucu rolü olduğu düşünülmektedir. Bunun yanında faktör V
G1691A mutasyonu ve MTHFR 1298 AC genotipinin CAD gelişiminde önemli rolü olabilir.</Özetçe>
<Anahtar>Koroner arter hastalığı, Faktör V G1691A, protrombin G20210A, MTHFR
C677T ve A1298C, faktör XIIIA ve B.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İnsan glutatyon transferaz P1-1’in benzozol türevleri tarafından inhibisyonu</Başlık>
<Özetçe>Amaç: Glutatyon transferazlar detoksifikasyon, ilaç direnci, hücre sinyalizasyonu ve
apoptozda görev alan çok fonksiyonlu enzimlerdir. Benzazol türevi bileşiklerin GST
P1-1 üzerindeki inhibitör etkilerine bakılarak kanser hücrelerinde oluşan ilaç direncinin
ortadan kaldırılmasını sağlayabilecek yeni inhibitörlerin bulunması hedeflenmektedir.
Yöntemler: G ST P 1-1, E . c oli s uşu X L-1 B lue’da e ksprese e didi v e S -hekzilglutatyon-
Sefaroz 6B afinite kromatografisi kullanılarak saflaştırıldı. Toplam 33 tane
bileşiğin potansiyel inhibisyon etkileri spektofotometre ile 1-klor-2,4-dinitrobenzen
(CDNB) ve alternatif olarakta fenetil izotiyosiyanat (PEITC) substratı ile çalışıldı.
Bulgular: Bileşik-18 (N-[2-(4-kloro-benzil)-benzoksazol-5-il]-4-nitro-benzensülfonamit),
GST P1-1 üzerinde yaklaşık 10 µM IC50 değeri ile CDNB’ye göre kuvvetli bir
inhitör, PEITC göre de daha az kuvvetli bir inhibitör (40 µM’da % 45 inhibisyon)
bileşiktir. Ayrıyeten GSH substratına göre karışık tip inhibisyon (Ki
GSH 6.3 ± 0.7 µM),
CDNB’ye göre de unkompetitif inhibisyon (Ki
CDNB 11.8 ± 3.4 µM) göstermektedir.
Sonuç: Bileşik-18 GST P1-1 için kuvvetli bir inhibitördür. Bu molekül inhibisyonun potansiyel
etkisini artırmada kimyasal modifikasyonlar için öncül bileşik olabilir. İnhibitörün kanser
hücrelerinde etkilerini açığa çıkartabilmek için ileri çalışmalara ihtiyaç duyulmaktadır.</Özetçe>
<Anahtar>GST P1-1, enzim inhibisyonu, benzazol türevleri, anti-kanser ilaçlar.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Rat karaciğerinde etanolle indüklenen oksidatif strese çinkonun etkileri</Başlık>
<Özetçe>Amaç: Çinko antioksidan etkileri olan esansiyel bir eser elementtir. Bu çalışma, rat
karaciğerinde etanolle indüklenen oksidatif strese çinkonun etkilerini incelemek amacıyla
planlanmıştır.
Gereç ve Yöntemler: Otuz dokuz erkek rat 4 gruba ayrılmıştır. Kontrol, etanol (EtOH),
çinko (Zn), etanol ve çinko (EtOH+Zn). Kontrol grubuna (n=10) intraperitonel (i.p.) % 0.9
tuz çözeltisi, EtOH grubuna (n=10) 2g/kg/gün etanol, Zn grubuna (n=10) oral olarak 7 mg/
kg/gün ZnSO4.7H2O ve ETOH+Zn grubuna (n=9) oral olarak çinko ve i.p. ethanol verilmiştir.
Onüçüncü gün ratlar feda edilmiştir. Karaciğer dokuları çıkarılarak malondialdehit (MDA),
ileri okside protein ürünleri (AOPP) düzeyleri, süperoksit dismutaz (SOD), glutatyon
peroksidaz (GPx), glutatyon redüktaz (GR), ve glutatyon-S-transferaz (GST) aktiviteleri
ve doku çinko düzeyleri ölçülmüştür.Karaciğer dokularının histolojik incelemeleri
gerçekleştirilmiştir.
Bulgular: Etanol grubunda hepatik MDA düzeyleri, GPx, SOD aktiviteleri kontrol grubuna
göre artmıştır ve histolojik bulguların da desteklediği gibi etanolün oksidatif stresi artırdığını
göstermektedir.Ancak EtOH grubundaki AOPP düzeylerindeki düşüş, etanolün nötrofil
aracılı ROS üretimini azalttığının göstergesidir.Etanol-çinko grubunda, MDA düzeylerinin
EtOH grubuna göre azalırken, AOPP düzeylerinin kontrole göre düşmesi ve GPx, SOD
aktivitelerinin ise kontrole göre artması oksidatif stresin azaldığını göstermektedir.Etanolçinko
grubundaki histolojik değişiklikler de bu bulguları desteklemektedir.Sağlıklı ratlarda
çinkonun neden olduğu reaktif oksijen türleri (ROS) aracılı hasarın en önemli göstergesi ise
MDA artışı olmuştur.
Sonuç: Bulgularımıza göre çinkonun etanole bağlı karaciğer hasarı üzerinde iyileştirici bir
etki gösterdiği ve bu etkiyi karaciğerde oksidatif stresi azaltarak yaptığını söyleyebiliriz.
Ancak, çinko sağlıklı ratlarda oksidatif stresi artırıcı yönde davranabilmektedir.</Özetçe>
<Anahtar>Etanol, çinko, oksidatif stres, antioksidan, karaciğer</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ksantin oksidazın Caulerpa prolifera’dan elde edilen caulerpenyne tarafından
inhibisyonu</Başlık>
<Özetçe>Amaç: Makroalg türleri; kendilerini epifitik kolonizasyon ve herbivor balıklar gibi çeşitli
faktörlere karşı korumak için sekonder metabolitler sentezlerler. Deniz alglerindeki bu aktif
metabolitlerin önemli bir kısmı farmasötik, kozmetik ve ilaç sanayinde endüstriyel öneme
sahiptir. Deniz algleri arasında Caulerpa’lar; caulerpenyne adlı seskiterpenoid yapıdaki
baskın metabolitinden dolayı son günlerde pek çok araştırmacının dikkatini çekmektedir.
Günümüze kadar, bu türlerin antikanserojenik, antiproliferatif ve antimikrobiyal özellikleri
pek çok çalışmada raporlanmıştır. Bu çalışma Caulerpa türlerinin, gut için doğal bir ilaç
olarak potansiyelini değerlendirmeyi amaçlamaktadır.
Materyal ve Metod: Caulerpenyne ile ksantin oksidaz inhibisyonu Michaelis-Menten ve
Lineweaver-Burk grafikleri kullanılarak değerlendirilmiştir.
Bulgular: Caulerpenyne ksantin oksidazı, IC50 değeri 26,92 mM olacak şekilde inhibe eder.
Çalışmanın sonuçlarına göre, ksantin oksidaz üzerinde caulerpenyne inhibisyonunun türü
tersinmez inhibisyon olarak gözlenmiştir.
Sonuç: Caulerpa türleri; ksantin oksidaz üzerinde inhibitor etkisine sahip caulerpenyne için
doğal bir kaynak olarak düşünülebilir. Caulerpenyne’nin daha iyi inhibitör aktivitesine sahip
olabilmesi için gerekli olası kimyasal modifikasyonları üzerinde daha ileri araştırmaların
yapılması gerekmektedir.</Özetçe>
<Anahtar>Caulerpa türleri, inhibisyon kinetiği, caulerpenyne, ksantin oksidaz.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>a-Amilazın, Yüksek Moleküler Ağırlıklı Polisiklik Aromatik Hidrokarbonları
(HMW-PAHs) degrade eden Bacillus subtilis BMT4i (MTCC 9447)’dan Üretimi,
Kısmi Saflaştırılması ve Karakterizasyonu</Başlık>
<Özetçe>Amaç: Bu çalışma, ilk kez a-amilazın bilinen bir HMW-PAH degrade edici Bacillus subtilis
BMT4i’den üretimi, saflaştırılması ve karakterizasyonu rapor etmektedir.
Yöntemler: a-Amilazın üretimi için kültür koşulları optimize edilmiştir. Devamında
a-amilaz, amonyum sülfat presipitasyonu ile kısmen saflaştırılmış ve kinetik karakterizasyonu
gerçekleştirilmiştir.
Bulgular: Elde edilen bulgular BMT4i’nin verimli bir a-amilaz üreticisi olduğunu
göstermiştir. Maksimum üretimin 72. saatte, pH 8.0, nişasta (20 g/l), pepton (10g/l) ve CaCl2
(0.2g/l) koşullarda elde edildiği saptanmıştır. a-Amilaz, 1001.08 U/mg spesifik aktivite ile
3.86 kat saflaştırılarak % 76.7 verim elde edilmiştir. Enzim optimum aktivitesini 40°C ve
pH 8.0’de göstermiştir. Enzim pH 4.0-8.0 aralığında kararlıdır ve kararlılığını 50°C’de 2 saat
süreyle korumuştur. a-Amilaz’ın Vmax ve Km değerleri sırasıyla 5000 U ve 4.0 mg.ml-1 olarak
saptanmıştır. Enzim aktivitesi Ca2+ and Fe3+ varlığında kuvvetli biçimde aktive olmuştur.
Sonuçlar: Bulgularımız, gıda, farmasötik, tekstil, deterjan, vb. Sektörlerde kullanılabilecek
olan a-amilazın, Bacillus subtilis BMT4i’den ticari üretimi olasılığını vurgulamıştır.</Özetçe>
<Anahtar>amilaz, Bacillus subtilis BMT4i (MTCC 9447), enzim aktivitesi,
yüksek molekül ağırlıklı polisiklik aromatik hidrokarbonlar (HMW-PAHs), optimizasyon,
saflaştırma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ratlarda serum haptoglobin fenotipi, bazı nonenzimatik antioksidan ve
elektroforetik profilin yaşlanmaya bağlı değişimi</Başlık>
<Özetçe>Amaç: Bu çalışmada serum haptoglobin, hemoglobin, albumin gibi non enzimatik
antioksidant düzeyleri ile serum haptoglobin ve serum protein profilinin yaşlanmaya bağlı
olarak değişimlerinin belirlenmesi amaçlanmıştır.
Yöntem ve Bulgular: Çalışmada 50 adet Sprague-Dawley ırkı erkek rat kullanıldı. Ratlar
her grupta 1, 6, 12, 18 ve 24 aylık 10’ar hayvan olacak şekilde 5 gruba ayrıldı. Serum
protein ve hemoglobin konsantrasyonları otoanalizörde ölçüldü. Total protein ve albümin
konsantrasyonlarının yaşlanmaya bağlı olarak anlamlı bir azalma olduğu belirlendi. Serum
globülin düzeyinde ise anlamlı bir değişiklik yoktu. Serum haptoglobin konsantrasyonları
ELISA ile ölçüldü ve yaşlanmaya bağlı olarak anlamlı bir artış gösterdiği belirlendi. Serum
hemoglobin konsantrasyonunun 3 aylık yaşa kadar artış gösterdiği ve sonrasında düşüş
gösterdiği belirlendi. Serum total protein profilinin elektroforetik olarak belirlenmesi
amacıyla natif-PAGE yapıldı ve yaş grupları arasında farklılık görülmedi. Serum haptoglobin
profilinin saptanması için natif-PAGE sonrasında western blot yapıldı. Haptoglobin paternleri
tek (aa) ya da çift (ab) bant görülme kriterine göre değerlendirildi ve yaşlı ratlarda “ab” profili
daha çok görüldü. SDS-PAGE yöntemi ile de 244 ile 19 kDa arasında değişen 15 tane protein
bantı görüldü ve sonrasında yapılan western blot yönteminde 10, 37 ve 47 kDa ağırlığında
haptoglobin bantları belirlendi.
Sonuç: Total serum protein, hemoglobin ve haptoglobin konsantrasyonlarının ve profilinin
yaşa bağlı olarak değişim gösterdiği ve yaşlanmaya bağlı olarak gelişen hastalıklarda belirteç
olarak kullanılabileceği kanaatine varıldı.</Özetçe>
<Anahtar>serum protein, yaşlanma, haptoglobin, hemoglobin, sıçan</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sıçan karaciğerinde leptinin antioksidan sistemlere etkisi</Başlık>
<Özetçe>Amaç: Bu çalışmada, soğuk hareketsizlik stresine maruz kalan sıçanların karaciğerinde,
antioksidan sistem aktivitelerinin incelenmesi ve leptinin bu sistemlerin aktivitesine olan
etkisinin araştırılması amaçlandı.
Yöntemler: Çalışmada 31 adet Wistar-Albino erkek sıçan (200±20 g) 4 gruba ayrıldı. 1. kontrol,
2. stres, 3. leptin (i.p., 10µg/kg/gün), 4. leptin+stres. Stres ve leptin gruplarında 7 gün süre ile
günde iki doz intraperitonal leptin/PBS verildikten sonra 8. gün bütün deneklere +4°C’ de 4
saat soğuk hareketsizlik stresi uygulandı. Uygulama sonrasında, denekler sodyum tiopental
anestezisi altında sakrifiye edildi. Karaciğer dokularında, glutatyon peroksidaz, tiyoredoksin
redüktaz ve süperoksit dismutaz aktiviteleri spektrofotometrik yöntemlerle ölçüldü.
Bulgular: Karaciğerde, glutatyon peroksidaz aktivitesinde stres ve leptin gruplarında
kontrol grubuna göre anlamlı bir azalma saptandı (sırasıyla,  - .001 ve  - .004). Stres grubu
ile leptin grubu karşılaştırıldığında, leptin grubunun glutatyon peroksidaz aktivitesinde
anlamlı bir artış saptandı ( - .021). Leptin ile leptin+stres grubu karşılaştırıldığında,
leptin+stres grubunda anlamlı bir artış bulundu ( - .004). Tiyoredoksin redüktaz
aktivitesinde kontrol grubuna göre leptin grubunda anlamlı bir azalma gözlenirken
( - .005), stres grubunda anlamlı bir fark saptanmadı (p>0.05). Bununla birlikte
leptin+stres grubunda kontrol grubuna göre anlamlı bir azalma saptandı ( - .002).
Süperoksit dismutaz aktivitesinde, leptin+stres grubunda stres grubuna göre anlamlı bir
artış gözlenirken ( - .001), diğer gruplar arasında anlamlı bir fark bulunmadı (p>0.05).
Sonuç: Bu çalışmada stresin karaciğerde oksidan ve antioksidan dengeyi bozduğu, leptinin
ise antioksidan etki oluşturarak, karaciğer enzim sistemleri üzerine koruyucu etki gösterdiği
gözlemlendi.</Özetçe>
<Anahtar>Soğuk hareketsizlik stresi, leptin, glutatyon peroksidaz, tiyoredoksin
redüktaz, süperoksit dismutaz</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Farklı cihazlarda ölçülen serum kreatinin değerlerinin
formüle dayalı glomerüler filtrasyon hesapları üzerine
etkisi</Başlık>
<Özetçe>Amaç: Son on yılda böbrek fonksiyonlarının değerlendirilmesinde glomerüler filtrasyon hızı (GFH)
hesaplama değerlerinin kullanılması benimsenmiştir. Glomerüler filtrasyon hızı hesaplaması kan
kreatinine dayalı Basit Modification of Diet in Renal Disease (BMDRD), extended- Modification
of Diet in Renal Disease (Ex-MDRD), Cockcroft and Gault (CG) ve Chronic Kidney Disease
Epidemiology Collaboration (CKD-EPI) gibi formüller kullanılarak yapılmaktadır. Bu çalışmada
farklı firmalara ait otoanalizörlerde Jaffe reaksiyonu ile ölçülen kreatinin sonuçlarına göre
hesaplanan GFH değerlerinde oluşan farkların sınırlarını ve bu değerlerin birbirleri ile
korelasyonunu değerlendirmeyi amaçladık.
Gereç ve yöntem: Ankara Numune Eğitim ve Araştırma Hastanesi’ne başvuran 45 poliklinik
hastasının serum kreatinin değerleri Jaffe metodu ile beş farklı cihazda ölçüldü. Bu ölçümlerle
BMDRD, Ex-MDRD, CG ve CKD-EPI formülleri ile glomerüler filtrasyon hızı hesaplamaları yapıldı
ve istatistiksel olarak karşılaştırıldı. Her bir glomerüler filtrasyon hızı için cihazlar arasındaki
farklılığı tespit etmek üzere Paired Student’s T testi yapılmıştır. Ayrıca cihazlar ve formüller arası
uyumu değerlendirmek için Pearson’s korelasyon analizi yapılmıştır.
Bulgular: CG formülü sonuçlarında tüm cihazlar arasında, CKD-EPI formülü ile çoğu cihazda
önemli düzeyde korelasyon saptanmıştır ( - .05).
Sonuç: Cihazlar arasındaki kreatinin ölçüm farklılıkları glomerüler filtrasyon hızı hesaplama
farklılıklarına neden olmaktadır. Çalışmamızda bu fark CG ve CKD-EPI formülü ile hesaplanan
glomerüler filtrasyon hızı değerlerinde belirgin değilken diğer formüllere dayalı glomerüler
filtrasyon hızı hesaplarında belirgin olarak görülmektedir. Bu nedenle, CG ve CKD-EPI hesaplarına
dayalı glomerüler filtrasyon hızı değerlerinin raporlanmasının yaygınlaştırılması ile hastaların
farklı tedavi merkezlerinde izlemlerinin daha sağlıklı yapılabileceği kanısına varılmıştır.</Özetçe>
<Anahtar>Kronik böbrek yetmezliği, glomerüler filtrasyon hızı, kreatinin</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Siemens ADVIA Centaur® XP ile dördüncü kuşak HIV
testi yalancı pozitiflik: bir retrospektif çalışma</Başlık>
<Özetçe>4. kuşak HIV testi hem HIV antikorlarını hem de p24 antijenini kapsayacak şekilde
geliştirilmiştir. Yakın zamanda prevalansı düşük olan popülasyonlarda bu yeni
kemilüminesans testi kullanma konusunda tartışmalar olmaktadır. Yüksek yalancı pozitif
ve yalancı negatif oranların elde edilmesi dikkati testin p24 kısmına çekmiştir. Bu makale, 4.
kuşak Siemens ADVIA Centaur® XP kullanan bir fizik tedavi ve rehabilitasyon eğitim ve
araştırma hastanesindeki hasta kayıtlarının HIV pozitifliği için retrospektif incelenmesini
sunmaktadır. HIV pozitif sonuçlar bir diğer 4. kuşak test ile kıyaslanmış (Roche Diagnostics
HIV combi assay). Ayrıca, şüpheli bir sonuç elde edildiğinde Western Blot testi yapılmıştır.</Özetçe>
<Anahtar>Advia, 4. kuşak, HIV, yalancı pozitif</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Eskişehir Bölgesinde Üçlü Test Tarama Parametrelerinin
Medyan Düzeylerinin Belirlenmesi</Başlık>
<Özetçe>Amaç: Bu çalışmada amacımız gebelikte kullanılan üçlü tarama testi belirteçlerinin
bölgemize ait medyan değerlerini belirlemek ve şu anda kullanılan medyan değerlere
göre riskli saptanan vakaları belirlediğimiz yeni medyanlara göre tekrar değerlendirerek
sonuçları karşılaştırmak.
Gereç ve Yöntem: Bu çalışmada biyokimya laboratuvarımıza 2007-2010 yılları arasında
üçlü tarama testi yaptırmak için başvuran, 15-20. gebelik haftaları arasında bulunan
toplam 5556 gebede alf-fetoprotein, beta-human koryonik gonadotropin ve serbest östriol
değerleri geriye dönük olarak incelenmiştir.
Bulgular: Tüm parametreler için 15-20. haftalar arası medyan değerler her bir haftaya
göre yeniden hesaplanmıştır. 15. hafta dışında diğer haftalar için alfa-fetoprotein
medyan değerleri eski değerlere göre daha düşük, serbest östriol ve beta-human koryonik
gonadotropin medyan değerleri ise eski değerlere göre daha yüksek bulunmuştur
( - .05). Prisca programında kullanılan medyan değerlere göre yapılan hesaplamada
riskli olduğu için bölgesel medyanların hesaplanmasında çalışma dışı bırakılan vakaların
alfa-fetoprotein, serbest östriol ve beta-human koryonik gonadotropin düzeyleri
yeni medyanlara göre tekrar değerlendirilmiş ve farklı parametreler için eski ve yeni
medyanlar karşılaştırıldığında istatistiksel olarak anlamlı farklar görülmüştür ( - .05).
Sonuç: Amniosentez gibi girişimsel işlemler öncesi prenatal risk belirlemede kullanılan
üçlü tarama testlerin de programa girilmiş veriler yerine bölgesel medyan değerlerinin
kullanılmasının anne ve fetüs açısından riskli olabilecek girişimsel işlemlere
ihtiyacı azaltacağına inanmaktayız.</Özetçe>
<Anahtar>Down sendromu, üçlü tarama testi, bölgesel medyan, prenatal tanı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kolorektal kanserli hastalarda mannoz bağlayıcı lektin-2 gen polimorfizmin rolü</Başlık>
<Özetçe>Amaç: Doğal bağışıklığın mannoz-bağlayıcı lektin yolağı mikroorganizmalara karşı ilk
savunma hattıdır. Promotör bölgedeki tek nükleotid polimorfizmlerin mannoz-bağlayıcı
lektin düzeyinde ya da aktivitesinde değişime neden olmaktadır. Mannoz-bağlayıcı lektin
kanser ilişkili enflamatuvar süreçten dolayı faz reaktantı olarak önemli rol oynamaktadır.
Bunun gibi enflamatuvar süreçler kolorektal kanserde bilinir ve hastalığın evrelerinden
bağımsız olduğu gözlenmiştir. Bu çalışmamızda, mannoz-bağlayıcı lektin-2 -221G?C genotip
dağılımın kolorektal kansere ilişkin risk faktörü olup olmadığını araştırmayı amaçladık.
Gereç ve Yöntemler: Çalışma grubu cerrahi ve histopatolojik olarak kolon veya rektal
kanseri tanısı konulan 107 hastadan oluşmaktadır. Kontrol grubu ise 99 sağlıklı birey arasından
seçilmiştir. Kontrol ve hastaların genomik DNA’ları High Pure PCR template preparation
kiti kullanılarak tam kandan izole edildi. Mannoz-bağlayıcı lektin-2 polimorfizmi
mannoz-bağlayıcı lektin-2 mutasyon belirleme kiti kullanılarak Real-time PCR ile saptandı.
Hasta ve kontrol grubu arasındaki -221G?C genotip ve allel dağılımlarını değerlendirmede
Ki kare ya da Fisher’s Exact testi kullanıldı. -221G?C ve kolorektal kanser arasındaki
risk ilişkisi binary logistik regresyon ile analiz edildi.
Bulgular: Mannoz-bağlayıcı lektin-2 GC heterozigot genotipin kolorektal kanserdeki artmış
riskle ilişkili olduğu logistik regresyon analizi ile saptandı. Mannoz-bağlayıcı lektin-2
GC genotipi kontrol grubuna göre kolorektal kanser için risk oranı 2.095 (95% Güven Aralığı=
1.76-3.731, P=0.012) olarak belirlendi.
Sonuç: Bu araştırma sonuçları; mannoz-bağlayıcı lektin-2 G/C allel gen polimorfizmlerinin
kolorektal kansere genetik yatkınlık ile ilişkili olabileceğini düşündürmektedir.</Özetçe>
<Anahtar>Kolorektal kanser, mannoz-bağlayıcı lektin, polimorfizm</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ailesel tutumun hiperprolaktinemi üzerine etkisi: kesitsel kontrollü bir çalışma</Başlık>
<Özetçe>Amaç: Santral sinir sistemi ve kişinin davranış ve duygulanımını etkileyen bir hormon olan
prolaktin salınımını çevresel faktörler etkileyebilmektedir. Bu çalışmanın amacı geçmişteki
kötü çocuk-ebeveyn ilişkisinin hiperprolaktinemi üzerine olası etkisinin ortaya koyulmasıdır.
Hiperprolaktinemili kadınların geçmişte kötü çocuk-ebeveyn ilişkisine ve ihmale maruz kalmış
olabilecekleri düşünülmüştür.
Yöntem: Bu çalışma bir Kadın Doğum Hastanesinde planlanmış ve jinekolojik yakınmaları
olup jinekoloji polikliniğinden serum prolaktin testi istemi yapılan kadınlarda tasarlanmıştır.
Hastalara 85 soruluk EMBU Skalası anketi (algılanan ebeveyn tutumu skalası) bir psikolog
tarafından verilmiştir. Anket isteğe bağlı olarak uygulanmış ve 5 ay süresince 50 kadın anketi
doldurmayı kabul etmiştir.
Bulgular: Hasta grubu serum prolaktin değeri >26 ng/ml olan hiperprolaktinemili hastalardan
(Grup 1) (n=34), kontrol grubu ise - 6 ng/ml olan 16 gönüllüden (Grup 2) oluşturulmuştur.
Grup 1 ve Grup 2 prolaktin düzeyleri sırasıyla, ortalama+SS olarak 57,25+38,7 ng/ml ve
18,81+4,4 ng/ml idi. Uygulanan anket sonucunda Grup 1’deki bireylere anne ve babanın bireylere
duygusal sıcaklık göstermediği ve reddedici tutum takındığını gözlendi. Duygusal sıcaklık
parametreleri hasta grubu (Grup 1) anne ve babaları için kontrol grubuna göre anlamlı olarak
düşük (sırasıyla, p= 0,002 ve p= 0,01) bulundu. Ayrıca hastaların anne ve babalarının reddedici
bir tutum sergilediğine inandıkları saptandı (sırasıyla, p= 0,008 ve p= 0,009).
Sonuç: Prolaktin salgılanmasının dopaminerjik yolaklarla regüle edildiği ve dopaminin haz
ve doyum alma işlevlerinden sorumlu olduğu göz önüne alınırsa, hastalara çocukluk evresinde
ebeveynlerinin tutumlarının olumsuz olması, kronik düşük seviyeli hiperprolaktineminin etiyolojisinde
rol oynayabilir.</Özetçe>
<Anahtar>Hiperprolaktinemi, ebeveyn, tutum, davranış</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yeşilyuva Beldesi’ndeki Ayakkabı İmalatında Çalışanlarda
Solvent Maruziyetinin Hepatotoksik Etkisi</Başlık>
<Özetçe>Amaç: Acıpayam ilçesine bağlı Yeşilyuva Beldesi, ağırlıklı olarak ayakkabı imalatı ile
geçimini sağlamaktadır. Çalışanlar, başta farklı organik solventler olmak üzere değişik
kimyasal maddelere maruz kalmaktadır. Bu iş kolunda yapılan çalışmalarda, çalışanlarda
birçok sistemi ilgilendiren sağlık sorunları tespit edilmiştir. Çalışmada bu bölgede ayakkabı
imalatında çalışanlarda kullandıkları solventlerin hepatotoksik etkisinin araştırılması
hedeflenmiştir.
Gereç ve Yöntem: Ayakkabı imalatında aktif çalışan 314 kişi (98 kadın, 216 erkek )
(yaş=37.8±10.5), bu sektörde geçmişte çalışma öyküsü olan 75 kişi (41 kadın, 34 erkek)
(yaş=44.3±13.0) ve hiç çalışmamış olan 90 kişi (59 kadın, 31 erkek) (yaş=47.4±14.9) olmak
üzere toplam 540 kişi çalışmaya dahil edildi. Serum ALT ve AST düzeyleri çalışıldı. ALT/
AST oranları hesaplandı.
Bulgular: Aktif çalışan ve geçmişte çalışma öyküsü bulunanlarda hiç çalışmayanlara
göre serum ALT (sırasıyla 23.2±12.4 I/U, 23.4±14.1 I/U ve 19.1±7.5 I/U) ve AST (sırasıyla
21.5±5.9 I/U, 23.6±8.7 I/U ve 20.3±4.5 I/U) düzeylerinin değiştiği belirlendi. Ayakkabı
imalatında hiç çalışmamış gruba göre karşılaştırıldığında toplam çalışma süresi arttıkça
özellikle ALT düzeyinin anlamlı ( - .0001) olarak arttığı ve ALT/AST oranının 1’in üzerine
çıktığı tespit edildi. Benzer olarak, işinde doğrudan solvent ile çalışanlarda da ALT
düzeyleri artarken, ALT/AST oranının 1’in üzerine çıktığı görüldü.
Sonuç: Çalışma bulguları ayakkabı imalatında solvent ile çalışan kişilerde ALT enzimlerinin
haftalık çalışma süresi ve toplam çalışma yılı arttıkça istatiksel olarak daha fazla
arttığını göstermektedir. Ancak ALT düzeyinin ve AST’ye oranının kontrol grubuna nazaran
yüksekliği istatistiksel olarak anlamlı yüksek bulunsa da, bu farkın kullanılan referans
aralıkları içinde kalması nedeniyle klinik değeri dikkatle değerlendirilmelidir.</Özetçe>
<Anahtar>Ayakkabı imalatı, organik solventler, ALT, AST, maruziyet süresi.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Dönüştürücü Büyüme Faktörü Beta (TGF- ß)’nın
Tükürük Bezi Oksidan Olaylarına Zaman Bağımlı Etkisi</Başlık>
<Özetçe>Amaç: Ağız yaralarına uygulanan dönüştürücü büyüme faktörü beta’nın tükürük bezi oksidan
olaylarına etkilerinin araştırıldığı çok az sayıda çalışma bulunmaktadır. Bu sebeple çalışmamızda,
ağız mukozasında cerrahi kesi yarasına dönüştürücü büyüme faktörü beta uygulamasının,
tükürük bezi oksidan olayları üzerine etkilerini, zaman bağımlı olarak araştırılması amaçlanmıştır.
Yöntemler: Deneylerde Yeni Zelanda albino tavşanlar (erkek, n= 36, 2,5 ± 0,4 kg)
kullanılmıştır. Submukozal kesi yapıldıktan sonra tavşanlar iki eşit gruba ayrılmıştır; 1- Tedavi
edilmeyen yaralar, 2- dönüştürücü büyüme faktörü beta ile tedavi edilmiş yaralar. Yaralanmadan
sonraki 1., 3. ve 5. günlerde tavşanların tükürük bezleri hemen çıkarılmıştır. Tükürük
bezlerinde lipit peroksidasyonunun son ürünleri olan tiyobarbiturik asit ile reaksiyona giren
maddeler, nitrik oksit metabolit düzeyleri, nötrofil infiltrasyonunun göstergesi olan miyeloperoksidaz
aktivitesi ve önemli antioksidanlar olan glutatyon ve askorbik asit spektrofotometrik
yöntemle ölçülmüştür. Sonuçlar ANOVA ve Mann Whitney U testi ile karşılaştırılmıştır.
Bulgular: Ekzojen dönüştürücü büyüme faktörü beta uygulaması ile tükürük bezi dokusunda
tüm günlerde tiyobarbiturik asit ile reaksiyona giren maddelerin, glutatyon ve nitrik oksit metabolitlerinin
düzeyleri anlamlı derecede artmış bulunmuştur. Askorbik asit düzeyi ve miyeloperoksidaz
enzim aktivitesi bakımından ise yaralanmanın 3. gününde bir artış tespit edilmiştir.
Sonuç: Yara iyileşmesine olumlu katkılarının olduğu bilinen dönüştürücü büyüme faktörü
betanın bu çalışmadaki uygulama dozunun prooksidan etki göstererek inflamatuvar yanıtları
arttırdığı ve buna bağlı olarak oksidan ve antioksidan olayları etkilediği gözlenmiştir. Bu çalışma,
gelecekte farklı dönüştürücü büyüme faktörü beta uygulama dozları ile yeni çalışmalar
yapılmasına ışık tutacaktır.</Özetçe>
<Anahtar>Dönüştürücü büyüme faktörü beta, tiyobarbiturik asit reaktif maddeler,
glutatyon, askorbik asit, miyeloperoksidaz, nitrik oksit</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Trans-9 18:1 Oktadekanoik Asit İzomerinin sICAM-1,
svıcam -1 ve IGF-1 Düzeylerine Etkileri</Başlık>
<Özetçe>Amaç: Diyet ile alınan trans yağ asit izomerlerinden trans-9 18:1 oktadekanoik asit izomerinin,
sıçanlarda çözünebilir hücre adezyon molekülleri (sICAM-1: çözünebilir hücrelerarası
adezyon molekülü-1 ve sVCAM-1: çözünebilir vasküler hücre adezyon molekülü-
1) ve insülin benzeri büyüme faktörü-1 (IGF-1) düzeylerine etkileri araştırıldı.
Yöntem: Aynı yemle iki hafta beslenen sıçanlar; kontrol ve deney grubuna ayrıldı. Deney
grubunun diyetlerine 10 gün süre ile 50 mg/gün trans-9 18:1 oktadekanoik asit izomeri
ilave edildi. Daha sonra her iki grubun serumlarında gaz kromatografi analizleri
ile yağ asit kompozisyonları incelendi.
Bulgular: Deney grubunda trans–9 18:1 yağ asidi seviyesi kontrol grubuna göre yüksekti
( - ,01). Trans-9 18:1 oktadekanoik asit ile beslenen sıçanlarda hücre adezyon
molekülleri (sICAM-1 ve sVCAM-1) seviyeleri artmış ( - ,01), IGF-1 seviyeleri ise
azalmıştı ( - ,05).
Sonuç: Çalışmamızın bulguları göstermektedir ki, diyette trans yağ asit izomerlerinin
yüksek olması; hücre adezyon molekülleri (sICAM-1 ve sVCAM-1)’nin yükselmesinde
ve IGF-1 seviyelerinin azalmasında bir faktördür. Bu nedenle, bu parametrelerin koroner
arter hastalığı, aterosklerozis ve diğer patolojik vakalarda ölçümü faydalı olabilir.
Bu parametrelerin erken teşhiste de faydalı olabileceği düşünülmektedir.</Özetçe>
<Anahtar>Trans yağ asidi, Trans-9 18:1 oktadekanoik asit, elaidik asit
(C18:1?-9), oleik asit, sICAM-1, sVCAM-1, IGF-1.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sistemik sklerozda serum adiponektin ve vaspin düzeyleri</Başlık>
<Özetçe>Amaç: Romatoid artrit ve sistemik lupus eritematoz (SLE) gibi kronik inflamatuar hastalıklar
insülin direnci ve hızlanmış ateroskleroza neden olmakta ve bu hastalıklarda
adipokin düzeyleri de artmaktadır. Ancak, kronik inflamatuar bir hastalık olan sistemik
skleroz (SSc)’un insülin direnci ve ateroskleroz gelişimini ve adipokin düzeylerini
etkileyip-etkilemediği tam olarak bilinmemektedir. Bu çalışmanın amacı, SSc hastalarında
serum adiponektin ve vaspin düzeylerinin belirlenmesi ve bu adipokinlerin homeostasis
model assessment for insulin resistance (HOMA-IR) indeksi ve karotis intimamedia
kalınlığı (IMT) üzerine olasılı etkilerinin değerlendirilmesidir.
Yöntem: Çalışmaya 23 SSc, 22 SLE hastası (hasta kontrol grubu) ve 23 sağlıklı kontrol
(HC) alındı. Serum adiponektin ve vaspin düzeyleri, HOMA-IR indeksi ve IMT belirlendi.
Bulgular: SSc grubunda, adiponektin düzeyi SLE ve HC gruplarından düşüktü, vaspin
düzeyi ise yaş için düzeltme yapıldığında SLE grubundan düşüktü. HOMA-IR indeksi
ise SSc ve HC gruplarında benzerdi, ancak SLE grubunda artmıştı. IMT’ler her iki hasta
grubunda da HC grubundan yüksekti. Serum adiponektin ve vaspin düzeyleri, SSc’de
HOMA-IR indeksi ve IMT ile ilişkisizdi.
Sonuç: SSc’de adipositokin düzeyleri düşüktür ve SLE’nin aksine, insülin direnci gelişmemektedir.
SLE’de olduğu gibi, SSc’de de aterogenez hızlanmaktadır. SSc’de adipokinlerin
rolüne ilişkin başka çalışmaların yapılması gereklidir.</Özetçe>
<Anahtar>Sistemik skleroz, sistemik lupus eritematoz, adiponektin, vaspin,
insülin direnci.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Protein-Polielektrolit Kompleks ve Konjugatlarının
Yüksek Performanslı Sıvı Kromatografi Yöntemi ile
İncelenmesi</Başlık>
<Özetçe>Amaç: Sığır Serum Albumin ile poli(N-Vinil-2-pirolidon-co-akrilik asit) arasında
elektrostatik etkileşimle oluşan kompleksler ve kovalent bağlanma ile elde edilen konjugatlar
sentezlenen bu makromoleküllerin biyoteknoloji ve tıp alanındaki öneminden
dolayı intermoleküler model sistem olarak incelenmiştir.
Gereç ve Yöntemler: Bu çalışma kapsamında suda çözünür özellikteki proteinpolielektrolit
kompleks ve biyokonjugatları değişik molar oranlarda hazırlanarak yüksek
performanslı sıvı kromatografisi kullanılarak incelenmiştir.
Bulgular ve Sonuçlar: Kompleks oluşumunun moleküllerin molar oranlarına ve çözeltinin
pH değerine bağlı olduğu gözlenmiştir. Sığır Serum Albumin ve poli(N-Vinil-2-
pirolidon-co-akrilik asit) molekülleri zıt yüklü olduklarında [pH?pI (izoelektrik pH)]
iki molekül elektrostatik etkileşimler sonucunda bir araya gelmektedir, daha yüksek pH
değerlerinde ise kararlı kompleks oluşumu gözlenmemektedir. Bu nedenle proteinlerin
izoelektrik pH değerlerinden daha yüksek pH değerlerinde moleküller birbirlerine çapraz
bağlayıcılar kullanılarak kovalent olarak bağlanmaktadır. Yüksek performanslı sıvı
kromatografisinden elde edilen sonuçlar polimerin molar oranının artması ile proteinpolielektrolit
kompleks ve konjugatlarının miktarlarının arttığını serbest sığır serum
albumin miktarının ise azaldığını göstermiştir.</Özetçe>
<Anahtar>Sığır serum albumin, N-Vinil-2-pirolidon, polielektrolit, proteinpolielektrolit
kompleks, biyokonjugasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Alkali pH’nın Labeo rohita (Rahu) epidermal mukusundaki biyoaktif moleküllere
olan etkisi</Başlık>
<Özetçe>Amaç: Bu çalışmada Labeo rohita epidermal mukusunda bulunan biyoaktif moleküllerin
rolünün açığa çıkarılması ve bu moleküllerin antimikrobiyal ve lizozim aktivitelerinin
anlaşılması amaçlanmıştır.
Gereç ve Yöntemler: Balık mukusu anestezi ile ve alkali muamele ile toplamıştır. Mukusun
total protein içeriği Bradford yöntemi ile saptanmış ve protein profillemesi için
SDS-PAGE yapılmıştır. Mukusta antimikrobiyal ve lizozim aktiviteleri ölçülmüştür.
Bulgular: Anestezi ve alkali muamele ile sırasıyla 100+9.7 ml ve 350+38.4 ml mukus
elde edilmiştir. Anestezi yapılan örneklerde (4.3 mg/ml) alkali ile muamele edilen
(1.5 mg/ml) ve nötralize edilen mukus örneklerine (0.55 mg/ml) kıyasla belirgin oranda
yüksek protein derişimi saptanmıştır. En yüksek antimikrobiyal aktivite Escherichia
coli’ye karşı görülmüştür. Lizozim aktivitesinin anestezi yapılan örneklerde (74.3 units/
ml) alkali ile muamele edilen (32 units/ml) ve nötralize edilen mukus örneklerine (14
units/ml) göre daha yüksek olduğu saptanmıştır. Ayrıca anestezi ile elde edilen örneklerde
büyüklükleri 13KD ile 100 KD arasında değişen peptid bantları görülmüştür.
Sonuçlar: Alkali pH, balık mukus hacminde artmaya neden olsa da biyoaktif bileşenlerin
aktivitesini azaltmaktadır. Total protein içeriği, lizozim ve antimikrobiyal aktivite
düşmektedir. Balık mukusunda bulunan biyomoleküllerin rolünün ve yapısının anlaşılması
için daha ileri çalışmalara gerek bulunmaktadır.</Özetçe>
<Anahtar>Mukus, proteinler, antimikrobiyal aktivite, lizozim aktivitesi, Labeo
rohita, Rahu</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Geobacillus caldoxylosilyticus TK4 termofilik bakterisinden ksiloz izomerazın
klonlanması, ekspresyonu ve karakterizasyonu</Başlık>
<Özetçe>Amaç: Termofilik Geobacillus caldoxylosilyticus TK4 bakterisinden elde edilen ksiloz izomerazı
(XyI) kodlayan genin klonlanması, ekspresyonu ve bu enzimin karakterizasyonudur.
Yöntem: Geobacillus caldoxylosilyticus TK4 termofilik bakterisinin XyI kodlayan geni pET28a(+)
vektörüne klonlanıp Escherichia coli’de eksprese edildi. Rekombinant protein, nikel
afinite kromatografisiyle saflaştırıldı ve enzimin karakterizasyonu gerçekleştirildi.
Bulgular: XyI kodlayan gen 1326 baz çiftinden oluşmuştur ve rekombinant enzimin optimum
pH ve sıcaklığı sırasıyla 6.5 ve 80°C’dir. pH 4.0-9.0 aralığında 4°C’de 15 gün bekletildikten
sonra rekombinant XyI’ın, oldukça kararlı olduğu gözlendi. Enzim 3 saat süreyle,
60°C ve 70°C’de bekletildiğinde, aktivitesini %80’nin üzerinde koruduğu gözlendi. Glukoz
substratı varlığında, rekombinant Xyl’ın Km ve Vmaks değerleri, sırasıyla, 20.58 mM ve 0.67 U/
mg protein olarak belirlendi.
Sonuçlar: Geobacillus caldoxylosilyticus TK4’ten bir XyI geni klonlandı ve E. coli’de eksprese
edildi. Rekombinant enzimin korunmuş amino asit birimleri, elektroforetik davranışı
ve kinetik parametreleri bakımından diğer XyI’larla benzer karakteristik özelliklere sahip
olduğu belirlendi. Rekombinant XyI, yüksek sıcaklık ve düşük pH gerektiren endüstriyel
uygulamalarda kullanılabilecektir.</Özetçe>
<Anahtar>Ksiloz izomeraz, gen ekspresyonu, Geobacillus caldoxylosilyticus,
termofilik, klonlama, karakterizasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Agresif ve yıkıcı romatoid artiritte Sa peptide karşı otoimmünite</Başlık>
<Özetçe>Romatid artrit (RA) ile ilişkilendirilen geniş bir oto-antikor grubu olduğu bilinmektedir.
Araştırma tabanlı anti-Sa ELISA’nın duyarlılığı daha az olmasına rağmen
anti-CCP ve RF’den daha özgül olduğu gösterilmiştir. Anti-Sa antikorları romatoid
artrite yüksek özgüllük gösterip çoğunlukla IgG özelliğindedirler. Anti-Sa antikorları
anti-sitrülinlenmiş protein/peptid antikor ailesine ait olup, Sa antijenine karşı yönlendirilen
antikorlar romatoid artrite yüksek özgüllüğe sahiptirler. Yaklaşık 50 KDa
ağırlığına sahip çiftli protein bantları halindeki antijen plasenta ve RA’de sinoviyal sıvı
da gözlenmektedir. Plasental Sa antijenine karşı oto-antikorlar ilk kez yaklaşık on yıl
önce tanımlanmışlardır. Erken artritte ki prognoz değeri beraber anti-CCP ve anti-RF
değerlendirilmesinden daha iyi olduğu gösterilmiştir. Anti-Sa ağır seyre sahip erkek
RA hastalarını tanımlamada önem taşımaktadır.
Anti-Sa antibodies, Sa antigen, citrullinated vimentin, synovium prognosis, rheumatoid
arthritis.</Özetçe>
<Anahtar>Anti-Sa antikorlar, sitrülinlenmiş vimentin, sinovium prognozu,
romatoid artirit.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Cevap yüzey metoduyla yeni fizotropik Streptomyces 4 Alga’dan soğuk uyumlu
amilazların ve proteazların birlikte üretiminin optimizasyonu]</Başlık>
<Özetçe>Amaç: Soğuk uyumlu amilazlar (a ve b amilaz) ve yeni fizotropik Streptomyces4Alga’dan
elde edilmiş proteazın batık fermentasyonda birlikte üretiminde fermentasyon bileşenlerinin
optimizasyonunda merkezi kompozit dizaynı ile çalışan yüzey cevap metodu
kullanılmıştır.
Materyal ve metot: Dört ortam bileşeninin (karbon kaynağı olarak nişasta ve gliserol
ile azot kaynağı olarak sadyum kazeinat ve üre) birlikte etkilerini açıklamak için 24 tam
faktöryel merkezi bileşen kullanılmıştır.
Bağımsız değişkenler her seferinde bir değişken konvansiyonel yaklaşımı ile seçilmiştir.
Bulgular: Lineer model, yüzey cevap metodu ve nümerik optimizasyon, optimum koşulların
soğuk uyumlu a-amilaz üretimi için optimum koşulların (% 0.75 nişasta (ağırlık/
hacım), % 0.75 gliserol (ağırlık/hacım), % 0.75 sodyum kazeinat (ağırlık/hacım) ve
% 0.26 üre), 7.276xg devirdeki 24 saatlik batık kültürde soğuğa uyumlu a-amilaz verimini
1.71 kat arttırmıştır. Beta-amilaz üretiminde artış elde edilmezken proteaz üretiminde
artış elde edilmiş ancak miktar endüstride yararlı olamayacak kadar az olmuştur.
Sonuç: Çalışılan enzimin düşük sıcaklıkta çalışan deterjanlarda, gıda endüstrisinde
birçok uygulaması olabilir,</Özetçe>
<Anahtar>Streptomyces sp., a-amilaz, ß-amilaz, merkezi kompozit dizaynı
(CCD), cevap yüzey metodu (RSM), batık fermentasyon kültürü (SmF)</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Antibiyotik Taşıyıcısı olarak Caulerpa scalpelliformis</Başlık>
<Özetçe>Amaç: Hayvan dışkı ve idrarları yoluyla çevreye salınan tetrasiklin, topraktaki mikroorganizmaların
bu antibiyotiğe dirençli hale gelmeleri için genetik yapılarını değiştirebileceğinden
ötürü ekolojik bir problemdir. Bu nedenle, bu antibiyotiğin çevreye
kontrolsüz salınımı önlenmelidir. Bu çalışmada, Türk kıyıları için yabancı bir deniz
yosunu olan Caulerpa scalpelliformis üzerine tetrasiklin biyosorpsiyonu çalışılmıştır.
Metod: Kinetik (yalancı birinci ve ikinci mertebe), izoterm (Langmuir, Freundlich ve
Dubinin- Radushkevich) ve termodinamik modeller biyosorpsiyon verileri üzerine uygulanmıştır.
Bulgular: Yalancı ikinci mertebe modeli, yalancı birinci mertebe modeline kıyasla
sorpsiyon verileri ile daha iyi uyum göstermiştir. Aynı zamanda Langmuir, Freundlich
ve Dubinin-Radushkevich (DR) izoterm modelleri de incelenmiştir. DR ile ilgili 293,
308 ve 323 K’deki enerji değerleri sırasıyla 0.224, 0.845 ve 1.291 kj/mol olarak bulunmuştur.
DR modeline göre maksimum adsorpsiyon kapasitesi 308 K’de 3.171 mg/g olarak
bulunmuştur. Entropi, entalpi ve serbest enerji gibi termodinamik parametrelere ait
değerler biyosorpsiyon işleminin endotermik ve istemsiz olduğunu göstermiştir.
Sonuç: C.scalpelliformis, sulu çözeltilerden tetrasiklin biyosorpsiyonu için düşük maliyetli
biyomateryal olarak kullanılabilir ve ayrıca tetrasiklin immobilize edilmiş formu
hayvan yemi olarak değerlendirilebilir.</Özetçe>
<Anahtar>Antibiyotikler; biyosorpsiyon; Caulerpa scalpelliformis; tetrasiklin;
atık su arıtımı.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Farklı C-terminalli Thermococcus kodakaraensis’e ait TK1392, NADH
Oksidaz’ın Genetik Klonlanması ve Karakterizasyonu</Başlık>
<Özetçe>Amaç: Çalışmanın amacı, Thermococcus kodakaraensis’den bir NADH oksidazın klonlanması
ve Escherichia coli de ekspresyonu sonrası gen ürününün saflaştırılması ve ürün enzimin
karakterize edilmesidir.
Metotlar: NADH oksidaz geni klonlamış ve E. coli ekspresyon sisteminde eksprese edilmiştir.
Rekombinant protein, ısı muamelesi ve iyon-değiştirici kolon kromatografisi vasıtasıyla
saflaştırılmış ve karakterize edilmiştir.
Bulgular: Nikotinamit adenine dinükleotit oksidaz homologları, hipertermofilik arkea genomları
içinde bulunmaktadır. Bu genomlar, TK0304, TK1299 ve TK1392 şeklinde tasarlanmış
üç sekans halinde Thermococcus kodakaraensis KOD1 içinde bulunmaktadırlar. Biz
bu çalışmada, TK1392 genini ve ürününü karakterize etmiş bulunmaktayız. TK1392 geni
1239 nükleotitden meydana gelmekte ve bu sekans, 413 amino asit zincirinden oluşan, molekül
ağırlığı 45,244 Da olan bir polipeptit zincirini oluşturmaktadır. Proteinin izoelektrik
noktası 8.73 bulunmuştur. TK1392 proteininin amino asit sekansı, diğer mikroorganizmalarla
ve oluşturulmuş bir filogenetik ağaç içindeki homologlarıyla karşılaştırılmıştır. NADH
oksidazın moleküler özelliklerinin araştırılması için TK1392 geni klonlanmış ve gen ürünü
eksprese edilmiştir. Rekombinant proteinin molekül ağırlığı SDS-PAGE ile 45 kDa ve jel
filtrasyon kromatografisi ile 90 kDa olarak bulunmuştur. Enzimin optimum pH’sı 7.0 ve
optimum aktivite derecesi 75°C olarak bulunmuştur. Rekombinant enzimin NADH’a karşı
Km değeri 35±3 µM ve spesifik aktivitesi 19.3 U mg-1 olarak bulunmuştur.
Sonuçlar: Rekombinant TK1392, gerçek bir NADH oksidazdır ve dimerik formda bulunmaktadır.
Enzim termostabildir ve yüksek bir NADH oksidaz aktivitesi göstermektedir.</Özetçe>
<Anahtar>Thermococcus kodakaraensis; NADH oksidaz; flavoenzim; klonlama;
termostabil; hipertermofil.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kronik Hepatit C’de L-FABP, ALT ve AST Düzeylerinin Karşılaştırılması</Başlık>
<Özetçe>Amaç: Kronik Hepatit C hastalarında Karaciğer Tipi Yağ Asidi Bağlayıcı Protein (L-FABP)
düzeylerinin belirlenmesi ve bu düzeylerin aspartat aminotransferaz (AST) ve alanin aminotransferaz
(ALT) düzeyleri ile ilişkisinin tanımlanması amaçlanmıştır.
Metotlar: Tanısı biyopsiyle doğrulanmış 38 kronik Hepatit C hastası ve etik nedenlerden
ötürü biyopsi yapılmamış olan 33 sağlıklı kontrol çalışmaya alınmıştır. Süregelen aminotransferaz
(ALT ve/veya AST) yüksekliği, pozitif anti-HCV antikoru ve pozitif HCV-RNA
sonucu diğer ön koşullardır. Karaciğer sirozu, kronik alkol kullanımı, ciddi ve/veya akut
kardiyak, renal, serebral veya intestinal hastalığı olanlar, Hepatit B veya HIV için seropozitif
hastalar çalışmaya dahil edilmemiştir. Hastaların rutin biyokimyasal değerlendirmelerinin
yanı sıra, solid faz özgül sandviç ELISA yöntemi ile plazma L-FABP düzeyleri ölçülmüştür.
Bulgular: Kronik Hepatit C grubunda plazma ALT ve AST değerleri kontrol grubu ile karşılaştırıldığında
anlamlı olarak daha yüksek bulunmuştur (sırasıyla 57.7±27.9 IU/L’e karşılık
19.0± 7.7 IU/L,  - .01 ve 44.5±19.2 IU/L’e karşılık 18.3± 4.2 IU/L,  - .01). Hasta grubunda
plazma L-FABP düzeyleri kontrol grubuna göre anlamlı derecede yüksek bulunmuştur
(5480.3± 4387.8’ ng/mL’ye karşılık 1710.5± 911.6 ng/mL,  - .01). L-FABP ve aminotransferaz
düzeyleri arasında korelasyon olmadığı görülmüştür. ROC analizinde, aşıldığında kronik
Hepatit C olasılığının arttığı kesim noktaları ALT için 27,5 IU/L, AST için 23,5 IU/L ve
L-FABP için 2600,0 ng/mL olarak belirlenmiştir.
Sonuçlar: Sağlıklı kontrollerle karşılaştırıldığında, kronik Hepatit C hastalarında plazma
L-FABP düzeyleri, karaciğer aminotransferaz düzeylerinden bağımsız olarak, anlamlı derecede
yüksek bulunmuştur. Bulgularımız L-FABP’ın kronik Hepatit C hastalarında hepatosit
hasarının bağımsız bir göstergesi olabileceğini düşündürmektedir. Bu hipotez geniş ölçekli
çalışmalarla doğrulanmalıdır.</Özetçe>
<Anahtar>Kronik Hepatit C, Hepatosellüler hasar, Karaciğer Tipi Yağ Asidi Bağlayıcı
Protein, AST, ALT</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Multiple skleroz hastalarında reseptör aktivatör nükleer faktör kappaB ligand ve
osteoprotegerin seviyelerinin araştırılması</Başlık>
<Özetçe>Amaç: Bu çalışmanın amacı multiple skleroz (MS) hastalarında osteoprotegerin (OPG) ve nükleer
faktör kappaB ligand reseptör aktivatörü (RANKL) seviyelerini ve onların kemik mineral
dansiteleri (KMD) ve serum osteokalsin, parathormon (PTH), kalsiyum, kemik alkalen fosfatazı
(kALP) ve idrar deoksipiridinolin (DPD) gibi diğer kemik turnover parametrelerinin
seviyeleri ile ilişkisini araştırmaktır.
Yöntemler: Çalışmaya 46 MS hastası (30K, 16E, 33,48 ± 9,57 yaş) ve 24 sağlıklı kontrol (14K,
10E, 33,04 ± 7,97 yaş) dahil edildi. Tüm vakaların serum OPG, RANKL, kALP, osteokalsin,
PTH, kalsiyum, idrar DPD seviyeleri ile 29 hastanın ve tüm kontrol vakalarının KMD ölçüldü.
Osteoprotegerin ve RANKL seviyeleri ELISA metodu, kALP, osteokalsin ve PTH seviyeleri
kemilüminesans metod ve idrar DPD seviyeleri HPLC tekniği kullanılarak ölçüldü. Kemik
mineral dansitesi dual-X-ray absorptiometri ile ölçüldü.
Bulgular: MS hastalarının serum OPG ( - .01), RANKL ( - .01), kALP ( - .05), PTH
( - .01) ve kalsiyum ( - .05) seviyeleri sağlıklı kontrollerden anlamlı olarak yüksek bulundu.
Grupların serum osteokalsin, idrar DPD seviyeleri ve KMD ölçümleri arasında önemli farklılık
yoktu.
Sonuçlar: Çalışma sonucunda osteoklastogenesis ile ilişkili RANKL seviyelerinin MS hastalarında
artmış bulunması, osteoporoza eğilim olduğunu düşündürmektedir. Fakat olguların
KMD değerlerinde değişiklik olmaması RANKL’ın etkilerinin OPG seviyelerinde artma ile
kompanse edildiğini göstermektedir. Sonuç olarak, kemik turnover patogenezinde ve regülasyonunda
rol oynayan OPG ve RANKL’nin dolaşımdaki seviyeleri MS’de kemik turnoverını
değerlendirmede faydalı bir marker olabilir ve tedavide yeni yaklaşımlar geliştirilmesine katkı
sağlayabilir</Özetçe>
<Anahtar>Kemik mineral dansitesi, Multiple skleroz, Osteoporoz, Osteoprotegerin,
NF-kappaB ligand reseptör aktivatörü</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>25-OH-Vitamin D Hormon için Tandem Kütle
Spektrometrede Yöntem Geçerli Kılma Çalışması ve Bu
Yöntemin Farklı Yöntemlerle Karşılaştırılması</Başlık>
<Özetçe>Amaç: 25-hidroksivitamin D3’ün ölçülmesi vitamin D durumunun belirlenmesinde klinik
bir belirleyici olarak kabul edilmiştir. 25-OH-vitamin D’nin klinik olarak doğru
ölçülmesi çok büyük önem arz etmektedir. Bunun için bir standardizasyon gerekmektedir
ve tandem kütle spektrometre (LC-MS/MS) yöntemi haricindeki yöntemler sadece
toplam D vitamini miktarını verirler ve daha az hassastırlar. LC-MS/MS vitamin D
değerlerini ölçmek için altın standart bir yöntemdir. Bu çalışmada buradan yola çıkılarak
LC-MS/MS cihazında yeni bir yöntem geliştirilmiş, geçerli kılınmış ve bu yöntem
HPLC, RIA, Kemiluminesans yöntemleriyle karşılaştırılmıştır.
Gereç ve yöntemler: D3’ün rutin tesbitinde kararlı-izotop-işaretli internal standard (IS)
ile beraber isotope-dilution liquid chromatography-tandem mass spektrometre (ID-LCMS/
MS) kullanılmıştır. Buradan elde edilen değerler HPLC , RIA ve kemiluminesans
yöntemleriyle karşılaştırılmıştır.
Bulgular: 25-hidroksivitamin D3 için 6.5, 24 ve 43 ng/mL derişimlerinde gün içi CV
(Belirsizlik katsayısı) sırasıyla 5.3%, 5.5% ve 5.6% olarak bulunmuştur. 25-hidroksivitamin
D3 için mevcut yöntemin deteksiyon limiti - ,75 ng/mL olarak tesbit edildi.
Yöntemin total çalışma zamanı 4 dakikadır. Yöntem karşılaştırması çalışmasında LCMS/
MS ile en iyi uyumu HPLC yöntemi gösterdi ve denklemi y = 4.3822 + 1.0124 x (R2
= 0.96) olarak hesaplandı.
Sonuçlar: LC-MS/MS yöntemine dayalı olarak RIA ve kemiluminesans yöntemlerinin
rutin klinik çalışmalarda doğruluğunun yeterli olmadığı tesbit edildi. Altın standart
yöntem olan LC-MS/MS ile en iyi uyumu HPLC yönteminin gösterdiği saptandı.</Özetçe>
<Anahtar>25-hidroksivitamin D3, tandem kütle spektrometre, yöntem karşılaştırması</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Merinos ve Ile de France x Akkaraman sütlerinde iz
element düzeyleri ve laktasyondaki değişimleri</Başlık>
<Özetçe>Amaç: Çalışma ile Merinos Ile de France x Akkaraman (G2 genotpi) koyunlarının, laktasyonun
başlangıç, orta ve son dönemindeki sütlerde Fe, Cu, Zn, Mn, Co, Se düzeylerinin tespit
edilmesi, laktasyon dönemince gerçekleşecek değişimlerin izlenmesi ve varsa fizyolojik durum
ile örtüşmeyen kritik değerlerin saptanması amaçlanmıştır.
Yöntem: İki genotipten laktasyonun başlangıç, orta ve son dönemlerinde 30’ar adet olmak
üzere, toplam 180 adet süt örneğinin iz element analizleri mikrodalga fırında yakma işleminden
sonra atomik absorbsiyon spektrofotometre ile gerçekleştirilmiştir.
Bulgular: Akkaraman genotipi koyunlarda süt Zn düzeyinin laktaston sonunda düştüğü,
Cu’ın ise laktasyon boyunca yükseldiği, laktasyon başında düşük olan süt Fe değerinin
laktasyonun ortasında yükseldiği, süt Se düzeylerinin laktasyonun başından sonuna doğru
düşüş gösterdiği, Mn’ın laktasyon boyunca istatistik önemli bir değişim göstermediği, laktasyon
başında çok düşük olan Co değerinin laktasyonun sonunda yükseldiği saptanmıştır.
Merinoslarda süt Cu değerleri laktasyonun başından sonuna doğru lineer bir artış göstermiş,
Zn ise laktasyonun başında ve ortasında istatistik önemli bir fark göstermemiş, laktasyonun
sonunda düşmüştür. Laktasyonun başında yüksek olan Fe laktasyonun ortasında düşmüş,
sonunda tekrar yükselmiştir. Laktasyonun başında çok yüksek olan Se laktasyonun sonuna
doğru lineer bir düşüş göstermiştir. Mn’ın laktasyon boyunca istatistik önemli bir değişim
göstermediği, laktasyonun başında düşük olan Co düzeyinin, laktasyon ortasında yükseldiği
ve sonunda ise bu seviyede kaldığı tespit edilmiştir.
Sonuç: Laktasyon boyunca her iki ırkın sütlerinin laktasyon başı Se düzeyi hariç diğer iz
elementler açısından insan ve hayvan sağlığı için risk oluşturmadığı kanısına varılmıştır.</Özetçe>
<Anahtar>Akkaraman genotipi, atomik absorbsiyon spektrofotometre, iz element,
koyun, merinos, laktasyon dönemi, süt.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Orta dereceli risk bölgesinde yer alan sarılıklı yenidoğanlardaki serum koenzim
Q10 ve bilirubin düzeyleri arasındaki ilişki: Koenzim Q10 düzeyi yenidoğan
sarılığında bir etyopatojenik faktör olabilir mi?</Başlık>
<Özetçe>Amaç: Yenidoğan döneminde görülen sarılık, artmış bilirubin üretimi, azalmış klirens ve artmış
enterohepatik dolaşım nedeniyle meydana gelen bilirubin metabolizması değişikliklerinden kaynaklanmaktadır.
Bilirubin düşük konsantrasyonlarda antioksidan özellik gösterirken, yüksek düzeylerde
toksiktir. Yüksek konsantrasyonlarda bilirubin, fosfolipid ve kolesterol gibi hücre membran içeriklerinde
değişikliklere neden olabilir, ki bu durum hücreleri lizise daha duyarlı hale getirir ve ömürlerini
kısaltır. Koenzim Q10’in en önemli özelliklerinden birisi antioksidan aktivitesidir. Bu aktivitesi ile
hücreleri serbest radikallerden korur. Ayrıca eritrositlerde membran stabilizasyonunu artırıcı etki gösterir.
Bu çalışmada biz, orta dereceli risk bölgesinde yer alan sarılıklı yenidoğanlarda, serum bilirubin
ve koenzim Q10 düzeyleri arasındaki ilişkiyi araştırmayı amaçladık.
Gereç ve Yöntemler: Çalışmaya toplamda 44 term sarılıklı yenidoğan alındı. Amerikan Pediatri Akademisi’nin
önerileri doğrultusunda bebekler yaş ve bilirubin değerlerine göre iki gruba ayrıldı: Düşükorta
risk zonundaki bebekler Grup I (n:24); yüksek-orta risk zonundaki bebekler Grup II (n:20) olarak
adlandırıldı. Tüm bebeklerin serum total bilirubin konsantrasyonları rutin kontrolleri esnasında ölçüldü.
Aynı serum örneklerinde bilirubin (spektrofotometrik) ve CoQ10 (HPLC ile) düzeyleri çalışıldı.
Bulgular: Serum total bilirubin düzeyi ortalamaları sırasıyla Grup I ve Grup II’de 11.88±2.58 mg/dL
ve 17.22±1.69 mg/dL idi. Ortalama serum koenzim Q10 düzeyleri Grup II’de, Grup I’e göre düşük bulundu
( - .001). Ayrıca koenzim Q10 düzeyleri ile bilirubin düzeyleri arasında negatif bir korelasyon
tespit edildi (r=-0.676,  - .001).
Sonuç: Toplamda 44 term sarılıklı yenidoğanla yapılan bu çalışmanın sonuçlarına göre, yüksek-orta
risk zonundaki sarılıklı bebekler düşük-orta risk zonundaki bebeklere göre daha düşük serum koenzim
Q10 düzeylerine sahiptirler. Ayrıca bilirubin düzeyindeki artışla birlikte serum koenzim Q10 konsantrasyonu azalmaktadır. Düşük serum koenzim Q10 düzeyi eritrositlerde oksidatif stres aracılı
hasarı artırarak bilirubin konsantrasyonlarını arttırmış veya bilirubinin oksidatif ve sitotoksik etkilerine
bağlı olarak koenzim Q10 düzeyi azalmış olabilir.</Özetçe>
<Anahtar>Koenzim Q10, sarılık, yenidoğan</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Farklı Tiroit Fonksiyonlarına Sahip Kadınlarda Serum Amino-terminal Pro-Brain
Natriüretik Peptit (NT-proBNP) Düzeyleri</Başlık>
<Özetçe>Amaç: Tiroit hastalıklarına eşlik eden kardiovasküler değişiklikler kalp ventriküllerinden
BNP salınımı için uyarıcıdır. Tiroit hastalığının patogenezinde önemli rolü olan farklı etkenler
içinden çevresel stres de, BNP salınımına karşı oluşan cevabı etkileyebilmektedir. Bu
çalışmadaki amaç farklı tiroit fonksiyonlarına sahip kadın hastalarda NT-proBNP ve tiroit
hormon düzeyleri arasındaki ilişkiyi belirlemektir.
Gereç ve Yöntem: Çalışma yaşları 18-55 arasında değişen 104 kadın hastayı içerir. Hastalar
hipertiroit, hipotiroit ve ötiroit (kontrol) olmalarına göre üç gruba ayrıldı. Serum NT-proBNP,
FT3, FT4 ve TSH düzeylerine tüm gruplarda bakılırken, hiper- ve hipotiroit olan gruplarda tiroit
düzeyini regüle etmesi planlanan uygun tedavi öncesi ve sonrasında da hormon düzeyleri
tespit edildi. NT-proBNP konsantrasyonları elektrokemilüminesans immun yöntem “ECLIA”
metodu ile Roche Elecsys 2010 sisteminde çalışıldı.
Sonuçlar: Hipertiroit grupta ortalama serum NT-proBNP düzeyleri (99.35 pg/mL) kontrol
(65.90 pg/mL) ve hipotiroidi grubu (56.82 pg/mL) ile karşılaştırıldığında tedavi öncesi değerler
anlamlı olarak yüksek bulundu ( - .05). Tedavi sonrasında ise serum NT-proBNP
düzeyleri hipertiroidi grubunda (53.64 pg/ml,  - .01) anlamlı olarak azaldı, hipotiroidi grubunda
(69.95pg/mL,  - .04) ise anlamlı olarak arttı. Hipertiroidi hastalarında serum tiroit
hormonları, TSH ve NT-proBNP düzeyleri arasında anlamlı bir korelasyon gözlenirken, hipotiroidi
hastalarında bu anlamlılık sadece NT-proBNP ve FT3 düzeyleri arasında görüldü.
Çoklu regresyon analizinde ise hipertiroidi grubunda, FT3 düzeylerinin bağımsız olarak serum
NT-proBNP düzeyleri ile tiroit düzeylerinde yapılan normalizasyon sonrasında ilişkili
olduğu görüldü.
Sonuç: Tiroit hormonlarının BNP salınımına etkisi serum NT-proBNP düzeylerini değiştirebilmektedir.</Özetçe>
<Anahtar>amino-terminal pro-brain natriüretik peptit; NT-proBNP; kadın; hipertiroidizim;
hipotiroidizim</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Üriner gamma glutamil transferaz postmenapozal osteoporozlu olgularda kemik
yıkım belirteci olarak kullanılabilir mi?</Başlık>
<Özetçe>Amaç: Üriner g-glutamyl transferaz enziminin yeni bir kemik yıkım belirteci olup olmadığını
araştırmak
Gereç ve Yöntem: 156 postmenapozal olguda çift enerji X-ışını soğurum cihazı ile
kemik mineral yoğunluğu ölçümleri yapıldı ve olgular lumbar L2-4 T skorlarına göre
normal (kontrol grubu, n=56), osteopenik (n=50) ve osteoporotik (n=50) olmak üzere
üç gruba ayrıldı. Bütün olgularda idrar örneklerinden deoxypyridinoline, g-glutamyl
transferaz ve kan örneklerinden osteokalsin ile kemik alkalen fosfataz ölçümleri değerlendirildi.
Bulgular: Serum osteokalsin ve kemik alkalen fosfataz seviyeleri osteoporotik grupda
artmış olarak saptandı ( - .05). Deoxypyridinoline seviyeleri osteoporotik grupta osteopenik
gruba göre daha yüksek saptanmasına karşın istatistiksel anlamlılık saptanmadı.
Çalışma grupları arasında üriner g-glutamyl transferaz açısından anlamlı farklılık saptanmadı.
Üriner g-glutamyl transferaz’nin deoxypyridinoline, kemik alkalen fosfataz
ve osteocalsin ile anlamlı bir ilişkisi gözlenmedi. Tüm olgular ele alındığında üriner
g-glutamyl transferaz düzeyleri ile lumbar bölge kemik mineral yoğunluğu ve T skorları
arasında anlamlı bir korelasyon olmadığı saptandı (sırasıyla r= 0.058 p= 0.625, r=-0.074
p=0.533 ).
Sonuç: Bu çalışmanın sonuçları postmenapozal osteoporozlu olgularda üriner
g-glutamyl transferaz’nin kemik yıkımının bir belirteci olarak kullanılabileceği görüşünü
desteklememektetir.</Özetçe>
<Anahtar>Osteoporoz, postmenapoz, gammaglutamyl transferase, biyokimyasal
belirteçler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Akut ve Kronik Hipergliseminin Serum Paraoksanaz Üzerine Etkileri</Başlık>
<Özetçe>Amaç: Paraoksonaz (PON1) karaciğerde sentezlenen, yüksek dansiteli lipoproteinlere bağlı
bir serum esteraz olup, lipid peroksitleri metabolize etme yeteneği ile ateroskleroza karşı
korunmada önemli bir rol oynar. Bu çalışmada, glukoz hemostazının etkisini ortaya koymak
amacıyla akut ve kronik hipergliseminin paraoksonaz-1 aktivitesine etkisinin değerlendirilmesi
amaçlandı. Ayrıca ateroskleroz oluşumunda rol oynayan trigliserid, total kolesterol, düşük
dansiteli lipoprotein-kolesterol, yüksek dansiteli lipoprotein-kolesterol, paraoksonaz-1/
yüksek dansiteli lipoprotein-kolesterol oranlarının diyabetli hastalarda hemoglobin A1c düzeyleri
ile ilişkisi değerlendirildi.
Gereç ve yöntemler: Kronik etkiler, hemoglobin A1c düzeylerine göre üç gruba ayrılan
(grup1:  - 7, grup 2: %7-8.9, grup 3>%9) Tip 2 diabetes mellitus hastasında (n=290) araştırıldı.
Akut etkiler ise oral glukoz tolerans testi uygulanan 192 kişide değerlendirildi.
Bulgular: Gruplar arasında paraoksonaz-1 aktiviteleri açısından anlamlı bir fark bulunmadı
(p>0.05). Paraoksonaz-1 aktivitesi ile paraoksonaz-1/yüksek dansiteli lipoprotein-kolesterol
oranı arasında bir korelasyon yoktu. Oral glukoz tolerans testi esnasında paraoksonaz-1 aktiviteleri
azalırken ( - .05) normal glukoz toleranslı olanlarda anlamlı olmayan bir düşüklük
vardı.
Sonuç: Bulgularımız, uzun dönemli hiperglisemide paraoksonaz-1 aktivitesinin azalma
eğiliminde olmasına rağmen, farklı hemoglobin A1c düzeyleri arasında anlamlı bir fark olmadığını
gösterdi. Ancak akut hiperglisemi paraoksonaz-1 aktivitesinde anlamlı azalmaya
sebep oldu.</Özetçe>
<Anahtar>Paraoksonaz-1; hemoglobin A1c protein; glukoz; diabetes mellitus; hiperglisemi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Saklama Şartlarının Tam Kan Sayım Parametrelerine Etkisi</Başlık>
<Özetçe>Amaç: Ankara Numune Eğitim ve Araştırma Hastanesi Acil Biyokimya Laboratuarı’nda
analiz edilen normal ve patolojik hemogram kanlarının, farklı saklama koşullarının tam
kan sayım parametreleri üzerindeki değişimlerini saptamak.
Gereç ve Yöntemler: Çalışma Ankara Numune Eğitim ve Araştırma Hastanesi Acil
Biyokimya Laboratuarı’nda yapılmıştır. Rastgele seçilmiş 117 K2EDTA’lı kan örneği,
oda sıcaklığında ve +4oC’de buzdolabında 2 gün saklanarak, gelir gelmez, 24 saat ve
48 saat sonra Coulter Gen S hemogram cihazında çalışılmıştır. 117 kan örneğinden 48’i
normal, 14’ü lökopenik, 27’si lökositoz, 19’u trombositopenik, 9’u trombositoz’lu idi.
Bulgular: Oda sıcaklığında bekletilen normal ve patolojik tüm kan örneklerinde MCV
ve MPV artmıştır. Ayrıca ikinci gün, lökositozlu örnekler haricinde tüm örneklerde Htc
ve RDW artmış, lökopenik örnekler haricinde ise MCHC azalmıştır. Buzdolabında bekletme
ile normal kan örneklerinde WBC ve trombosit sayısı azalmış olup patolojik kan
örneklerinden lökositozlu olanlarda MPV artışı, lökopenik kan örneklerinde ise MCHC
azalması görülmüştür. Trombositozlu ve trombositopenik kan örnekleri buzdolabında
bekletildiğinde iki gün stabilitesini korumuştur.
Sonuç: Tam kan sayım analizinde tercih edilen kanın alımından kısa bir süre sonra
ölçülmesidir. Eğer ölçümlerde bir gecikme olursa sadece eritrosit ve hemoglobin stabil
parametreler olarak görülmektedir.</Özetçe>
<Anahtar>Hematoloji, tam kan sayımı, soğutma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Fanconi Anemisi Tanısında FANCD2 Mono-Ubikitinasyon Testinin Klinik
Uygulanabilirliği ve bir Algoritma Önerisi</Başlık>
<Özetçe>Amaç: Fanconi anemisi DNA onarım yolaklarında rolü olan FANC genlerindeki mutasyonların
neden olduğu bir hastalıktır. Diepoksibütan ile uyarılmış lenfosit kırık testinin
pozitifliği tanı koydurucudur. Ancak olguların %20-25’inde sonuçlar ara değerlerde,
ender de olsa negatif saptanabilirler ve bu durum çoğunlukla somatik mosaisizm ile
açıklanır. Bu çalışmadaki amacımız, klinik uygulama düzeninde ülkemizde henüz
uygulanmayan FANCD2 mono-ubikitinasyon testinin tanı için standart kabul edilen
kromozom kırık testi ile birlikte kullanımı ile tanısal sorunlara kolaylaştırıcı çözüm
sağlama potansiyelini sınamaktır.
Gereç ve Yöntemler: Bu çalışmada farklı diepoksibütan test sonuçlarına göre (pozitif,
ara değer, negatif) seçilmiş 15 olguda izole lenfosit kültürlerinden elde edilen hücre lizatlarında
FANCD2 antikoru ile Western blot incelemesi gerçekleştirilerek bu proteinin
ubikitinli ve ubikitinsiz izoformlarının ayrımı sağlanmıştır.
Bulgular: Test ile DEB pozitif bir olguda tanı doğrulanmış, aradeğerli olguların dördünde
Fanconi tanısı konularak olgu izleminin sürüncemede kalması engellenmiştir.
Ara değerli üç olguda FANCD2 testi tanı açısından belirleyici olmamıştır. Bu durum
hastaların lenfosit popülasyonlarındaki yüksek somatik mozaiklik veya ilgili yolağın
alt kısımlarındaki bozukluklar ile açıklanmaktadır. DEB negatif olguların hiçbirinde
FANCD2’nin mono-ubikitine izoformu saptanmamıştır.
Sonuçlar: Western blot yöntemi ile FANCD2 mono-ubikitinasyon analizinin, önerilen
algoritma eşliğinde uygulanması ile Fanconi anemisinin tanısal yaklaşımına ödünsüz
şekilde kolaylık sağlaması beklenmektedir.</Özetçe>
<Anahtar>Fanconi anemisi, FANCD2, mono-ubikitinasyon, tanı, DEB testi,
algoritma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Fare modeli karaciğer iskemi-reperfüzyon hasarında monoamin oksidaz (MAO)
aktivitesi ve MAO kaynaklı hidroksil radikali üretimi</Başlık>
<Özetçe>Amaç: İskemiyi takip eden reperfüzyonda fazla miktarda reaktif oksijen türevleri üretildiğine
ve bu oksidatif patlamanın, hasarın şiddetini belirlediğine dair çok sayıda çalışma
bulunmaktadır. Daha önceki çalışmalarda monoamin oksidaz (MAO)’ın erken reperfüzyon
evresinde potansiyel bir hidrojen peroksit (H2O2) kaynağı olduğu önerilmiştir ve MAO metabolizması
sırasında salınan aşırı H2O2 ile ortaya çıkan mitokondri içi hidroksil radikallerinin
doku hasarına katkıda bulunabileceği öne sürülmüştür. Bu çalışmanın amacı fare karaciğer
iskemi-reperfüzyonunda reaktif oksijen türevlerinin üretimi ve lipid peroksidasyonuna
MAO izoformlarının olası katkılarını araştırmaktır.
Yöntemler: Fare karaciğerinde 45 dakikalık kısmi iskemi gerçekleştirilmiş ve takibinde
uygulanan 5 saatlik reperfüzyon süresi sonunda serum transaminaz, laktat dehidrogenaz,
MAO-A ve -B aktiviteleri, lipid peroksidasyonu, doku glutatyon düzeyleri, H2O2 salınımı ve
antioksidan enzim aktiviteleri ölçülmüştür.
Bulgular: Kontrol grubuyla karşılaştırıldığında, iskemi-reperfüzyon grubunun karaciğer
dokularında MAO izoformlarının aktiviteleri, lipid peroksidasyonu, okside glutatyon içeriği
ve H2O2 salınımının artmış olduğu saptanırken; redükte glutatyon içeriği, redükte/okside glutatyon
oranı ve antioksidan enzim aktivitelerinde azalma görülmüştür. İskemi-reperfüzyon
grubunun MAO izoform aktiviteleri ve H2O2 salınımları arasında kuvvetli pozitif bir korelasyon
bulunmuştur ki bu bulgu MAO’ın, reperfüzyon sırasındaki H2O2 üretimi için potansiyel
bir kaynak oluşturduğunu düşündürmektedir.
Sonuçlar: Bu çalışmada her iki MAO izoformunun da H2O2 üretimine katkıda bulunabileceği
gösterilmiş ve iskemi reperfüzyon hasarının zararlı etkilerinin ortadan kaldırılmasında
MAO inhibitörlerinin etkili olabileceği ortaya konmuştur.</Özetçe>
<Anahtar>İskemi-Reperfüzyon, reaktif oksijen türleri, monoamin oksidaz (MAO), fare.</Anahtar>
<Kaynak>Biyokimya, eğitim, yorum, öneri, anketler</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Temel Tıp</Etiket>
<Başlık>İnsan K562 kronik myeloid lösemi hücrelerinde muskarinik reseptör aracılı
cAMP cevabı</Başlık>
<Özetçe>Amaç: Muskarinik asetilkolin reseptörleri farklı fizyolojik olayların düzenlenmesinde
anahtar rol oynamaktadır. Son çalışmalarda muskarinik reseptörlerin hematopoietik
hücrelerde bazı hücresel olayların düzenlenmesine aracılık ettiği önerilmektedir. Muskarinik
reseptörlerin farklı insan hücrelerinde ekspresyonu olmaktadır. Hücre içi sinyal
molekülü,cAMP çok sayıda fizyolojik fonksiyona katılmaktadır ve muskarinik reseptörlerin
uyarılması hücreiçi cAMP düzeyinin değişimine neden olmaktadır.
Yöntem ve gereçler: Muskarinik reseptör aracılı cAMP oluşumu kolorimetrik kit kullanılarak
ölçülmüştür.
Bulgular: Karbakol, K562 kronik myeloid lösemi hücrelerinde hücre içi cAMP oluşumunu
uyardı. Karbakol’ün uyarıcı etkisi atropin ve tropikamid ile geri çevrilirken
gallamin çok az etki gösterdi. Kalsiyum kelatörü 1,2-bis(o-aminophenoxy)ethane-
N,N,N’,N’-tetraasetikasit Tetra (asetoksimetil) Ester (BAPTA/AM) K562 hücrelerinde
cAMP üretiminde karbakol’ün etkisini inhibe etti.
Sonuç: Bu sonuçlara göre K562 hücrelerinde adenilat siklaz uyarılmasının muskarinik
reseptör aktivasyonu ile bağlantılı olduğunu önermekteyiz.</Özetçe>
<Anahtar>Adenilat siklaz, sinyal iletimi, karbakol</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Tehlikeli Maddeler İçeren Kazaların Zararlarından
Korunmak Üzerine</Başlık>
<Özetçe>Bu mektup, Seveso II Yönergesine, okuyucuların dikkatini çekerek, 2015 yılında yürürlüğe
girecek olan değişikliklerle, Avrupa Birliği’ne üye ülkelerde, tüm görüş sahiplerinin
katılımıyla son şekline ulaştırılan Karar mekanizması paralelinde, 67/548/EEC
ve 1999/45/EC ve Annex I (CLP) yönergelerinin birleştirilmiş olmasına açıklık getirmektedir.
Ancak, kuş bakışı bir görüşle, zararlı maddeler yönetimiyle ilgili olarak bu kararın yeterli
kalmayacağı ve UNEP girişimleri doğrultusunda OSHA kriterlerinin gelecekte
altın standart kabul edilebileceği ve yakın zamanda toplanmış olan SAICM girişimi
ve Küresel Eylem planının çevre ve insan sağlığı için yönlendirici olabilecek kararlar
içerdiği de dikkate alınmalıdır</Özetçe>
<Anahtar>Seveso II Yönergesi, zararlı maddeler, Avrupa Birliği, UNEP,
OSHA</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Bazı Batı Anadolu Gammarus (Crustacea: Amphipoda) türlerinin mitokondrial
DNA’larının PZR-RAPD tekniği ile incelenmesi</Başlık>
<Özetçe>Amaç: Mitokondrial DNA korunmuş yapı ve organizasyonu özelliklerinden dolayı, türlerarası
genetik çeşitliliği belirlemede yaygın olarak kullanılmaktadır. Hem sistematik hem de
genetik çalışmalar için, Rastgele Çoğaltılmış Polimorfik DNA Polimeraz Zincir Reaksiyonu
(RAPD-PZR) tekniği kullanılabilmektedir. Bu çalışmada, bazı Batı Anadolu Gammarus
(Crustacea: Amphipoda) türlerinin mitokondrial DNA’larının Rastgele Çoğaltılmış Polimorfik
DNA Polimeraz Zincir Reaksiyonu tekniği ile incelenmesi amaçlanmıştır.
Gereç ve Yöntemler: Bu çalışmada, Gammarus türleri, farklı bölgelerden toplanmış, mitokondrial
DNA’ları Chelex metoduna göre izole edilmiş ve Rastgele Çoğaltılmış Polimorfik
DNA Polimeraz Zincir Reaksiyonu metodu ile çoğaltılmıştır. Genetik yakınlıklar, Phylip 3.5
versiyonundan modifiye edilmiş Nei Genetik Uzaklık Dendogram programıyla tespit edilmiştir.
Bulgular: Bu çalışmada 129 örneğin mitokondrial DNA izolasyonu yapılmış ve 39 farklı
rastgele primer kullanılarak Rastgele Çoğaltılmış Polimorfik DNA Polimeraz Zincir Reaksiyonu
ile analiz edilmiştir. Fakat PZR çoğaltması sadece, M13, OPB08 ve B7 primerleri ile
elde edilmiştir. Bu çalışmada test edilen Gammarus türlerinin, Gammarus uludagi dışında,
birbiri ile yakın ilişkili türler olduğu bulunmuştur. Bu türlerin ayrıca diğer Gammarus türleri
ile uzaktan ilişkili olduğuda gösterilmiştir.
Sonuç: Batı Anadolu Gammarus türlerinin birbirleri ile yakın ilişkili olduğu bu çalışmada
uygulanan Mitokondrial DNA’nın RAPD-PZR analizi ile anlaşılmıştır. Bu çalışma ayrıca,
Mitokondrial DNA’nın, filogenetik akrabalık testlerinde kuvvetli bir ayrıştırıcı moleküler
belirteç olarak kullanılabileceği gerçeğini birkez daha kuvvetlendirmiştir.</Özetçe>
<Anahtar>Gammarus, genetik uzaklık, PCR-RAPD</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>a-Tokoferol ve askorbik asitin HDL’nin antioksidan
özelliği üzerine in vitro etkileri</Başlık>
<Özetçe>Amaç: Yüksek yoğunluklu lipoprotein (HDL) proinflamatuar okside fosfolipitlerin düşük yoğunluklu
lipoproteinlerde (LDL) birikmesini engelleyerek oksidatif modifikasyonunu inhibe etmektedir.
Antiinflamatuar ve antioksidan özellikleri ateroskleroz inhibisyonunda ters kolesterol
taşınma özellikleri kadar önem taşımaktadır. HDL, bu bilinen etkilerinin aksine, fonksiyonlarını
kaybettiğinde prooksidan özellik kazanmaktadır. Çalışmamızın amacı, a-tokoferol ve askorbik
asit gibi antioksidan vitaminlerin in vitro ortamda LDL’nin oksidasyonuna karşı HDL’nin antioksidan
özelliğinin korunması üzerine etkilerinin araştırılmasıdır.
Gereç ve yöntemler: 30 sağlıklı genç bireyin plazma HDL’leri dekstran sülfat çöktürme metodu
ile elde edildi. Daha sonra bu HDL’lerin (10 mg/ml) LDL’ye (50 mg/ml) karşı oksidasyonu önleme
kapasiteleri spektroflorometrik metot ile belirlendi. Ayrıca, aynı HDL’ler dört farklı test tüpüne
eklendiler ve farklı konsantrasyonlarda a-tokoferol (sırasıyla farmakolojik ve yüksek doz olan 1.5
mg/dl ve 3 mg/dl) ve askorbik asit (sırasıyla farmakolojik ve yüksek doz olan 1.4 mg/dl ve 2.8 mg/
dl) ile bir saat ayrı ayrı inkübe edildi. Daha sonra HDL’lerin tüplere eklenen 50 mg/ml LDL’ye karşı
oksidasyonu önleyici etkileri spektroflorometrik metot ile belirlendi. Ayrıca bireylerin eş zamanlı
alınan serum örneklerinde HDL, LDL, TG, Lp (a), Apo A1, ApoB ve hsCRP düzeyleri ölçüldü.
Bulgular: İn vitro ortamda 1.5 mg/dl ve 3 mg/dl a-tokoferolün HDL’ler üzerine eklenmesi HDL
skor değerlerini (sırasıyla ortanca değerleri 1.09 ve 1.10) kontrole kıyasla (ortanca değeri 0.87)
artırmıştır. Floresan ünite değerleri (HDL skor değerleri) 1.0’den yüksek ise prooksidan HDL ve
1.0’den küçük ise antioksidan HDL olarak değerlendirilmiştir. Böylece a-tokoferol konsantrasyona
bağlı olmaksızın prooksidan HDL’leri artırmıştır ( - ,05). Ancak düşük doz askorbik asit (1.4
mg/dl) antioksidan özelliği etkilemezken (ortanca HDL skor değeri 0.95) yüksek doz (2.8 mg/dl)
askorbik asit ilavesi prooksidan HDL’lerde (ortanca HDL skor değeri 1.05) kontrole göre (ortanca
HDL skor değeri 0.87) artışa neden olmuştur ( - .05).</Özetçe>
<Anahtar>a-tokoferol, askorbik asit, antioksidan HDL</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Karadeniz Bölgesi’nden (Türkiye) bazı yabani yenilebilir mantarların besin
bileşenleri</Başlık>
<Özetçe>Bu çalışmanın amacı Türkiye’de, Karadeniz Bölgesi’nden toplanan sekiz
yenilebilir mantarın besinsel içeriğini ortaya koymaktır.
Yöntem: Sekiz adet farklı yabani yenilebilir mantar (Boletopsis leucomelaena, Hydnum
repandum, Laetiporus sulphureus, Boletus edulis, Armillaria mellea, Macrolepiota
procera var. procera, Lactarius piperatus ve L. quietus) makro- ve mikro mikrobesin
değeri, organik asitleri ve mineral içeriği açısından analiz edilmiştir.
Bulgular: Mantarların ortalama kül, nem, karbohidrat, yağ, azot ve protein miktarları
sırasıyla 6.72, 11.7, 56.86, 3.64, 3.07 ve 19.19 g/100g kuru ağırlıktır. Malik, askorbik
ve sitrik asit ortalama, 8.57, 0.99 ve 15.20 g/kg kuru ağırlık tespit edildi. İncelenen
mantarların her birinin makro- ve mikro (K, Ca, Mg, Fe, Mn, Zn, Cu, Co, Ni, Pb ve Cd)
besin içeriklerinin en büyük ve en küçük değerlerinin oranı 2 ile 58 arasında değişmiştir.
Sonuçlar: İncelenen mantar türleri, protein ve karbonhidrat bakımından zengindir; ve
düşük miktarlarda yağ ve uygun miktarlarda major ve eser minerallere (K, Ca, Na, Fe,
Mn, vs.) sahiptir. Besin değerlerinin bu oranda farklılık göstermesi, değişik mantar tiplerinin
değişik zamanlardakr besin değerlerine bağlı lezzet (organoleptik karakterler)
farklılığına ve tüketim çeşitliliğiin nedni olmaktadır. Mevcut sonuçlar, bu çalışmadaki
yabani yenilebilir mantarları tüketim için iyi bir kaynak yapar.</Özetçe>
<Anahtar>Kimyasal kompozisyon, kül, nem, karbohidrat, yağ, azot, protein,
yabani mantar, major ve eser elementler</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Mekanik ventilasyona bağlı olarak gelişen diafragma
disfonksiyonunda serum ve doku düzeyindeki oksidatif
strese teofilinin etkisi</Başlık>
<Özetçe>Amaç: Mekanik ventilasyona bağlı diafragma disfonksiyonunda (VBDD) oksidatif stresin rolü
olduğu çeşitli çalışmalar ile gösterilmiştir. Bu çalışmada hayvan modelinde VBDD’nunda diafragmatik
ve sistemik oksidatif stresin rolünün ve teofilin uygulanmasının oksidatif stres üzerindeki
etkisinin araştırılması planlanmıştır.
Gereç ve Yöntemler: Çalışmamızda 30 adet, sağlıklı erkek Sprague-Dawley cinsi sıçanlar kulanıldı.
Sıçanlar 3 eşit gruba ayrıldı. Grup 1, Mekanik Ventilasyon (MV) uygulanmayan kontrol grubu;
Grup 2, 24 saat süreyle MV uygulanan plasebo grubu; Grup 3, 24 saat süreyle MV ve teofilin uygulanan
teofilin grubu olarak adlandırıldı. Her üç grupta diafragma, akciğer dokusu ve plazmada oksidatif
stresi değerlendirmek için malondialdehit (MDA) ve nitrik oksit (NO) seviyeleri ile ksantin
oksidaz (XO) ve superoksit dismutaz (SOD) aktiviteleri ölçüldü.
Bulgular: Kontrol grubuyla karşılaştırıldığında plasebo grubunda diafragmada SOD (0,01–0,07
U/mg) ve XO (0,61–1,76 U/g) aktiviteleri ile NO (0,05–0,14 µmol/g) seviyesinde; akciğerde XO
(0,36–2,26 U/g) aktivitesinde; plazmada SOD (2,06–5,24 U/mL) ve XO (7,76–14,04 U/mL) aktiviteleri
ile MDA (0,35–1,09 nmol/L) seviyesinde istatistiksel olarak anlamlılık gösteren artışlar mevcuttu
( - ,05). Plasebo grubuyla karşılaştırıldığında teofilin alan grupta diafragmada sadece SOD
(0,096 U/mg) aktivitesindeki artış ( - ,05); akciğerde sadece XO (0,39 U/g) aktivitesindeki azalma
( - ,001); plazmada ise MDA (0,36 nmol/L) seviyesindeki azalma ( - ,001) ve NO (22,3–29,7
µmol/L) seviyelerindeki artış ( - ,05) anlamlılık gösteriyordu.
Sonuçlar: Bu çalışmada sıçanlarda MV uygulanmasına bağlı diafragmatik oksidatif strese akciğer
ve sistemik oksidatif streslerinin de eşlik ettiği ve bu oksidatif hasarın baskın olarak XO yolağı ile
oluştuğu gösterilmiştir. Ayrıca teofilin tedavisinin, oluşan bu oksidatif stresi SOD aktivitesini arttırıp,
XO aktivitesini baskılayarak hafiflettiği ortaya konulmuştur. Ancak bu konuyla ilgili daha çok
sayıda ve moleküler düzeyde hayvan ve insan çalışmalarına ihtiyaç vardır.</Özetçe>
<Anahtar>Mekanik ventilasyon, solunum kasları, kas hasarı, oksidatif stres, teofilin</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kan gazı analiz cihazı ve direkt enzimatik ölçüm metodu
ile elde edilen bikarbonat değerlerinin korelasyonu</Başlık>
<Özetçe>Amaç: Bu çalışmada aynı hastalardan eş zamanlı olarak alınan arterial kanlardan, kan
gazı cihazında pH ve pCO2 üzerinden hesaplama yöntemi ile ve açık sistemde serumda
enzimatik direkt analiz yöntemiyle bikarbonat ölçerek sonuçlar arasında uyum olup
olmadığı araştırıldı.
Gereç ve yöntemler: Yoğun bakımda yatan 90 hastadan eş zamanlı arterial kan örnekleri
alınarak hem ABL 800 marka kan gazı analiz cihazı kullanılarak pH ve pCO2 üzerinden
hesaplama yöntemi ile hem de serum ayrılarak enzimatik yöntemle ölçüm yapan
Roche Diagnostics Cobas c501 otoanalizöründe serum bikarbonat ölçümleri yapılarak
sonuçlar karşılaştırıldı.
Bulgular: İki ölçüm arasındaki Pearson korelasyon katsayısı r=0.944 idi ve anlamlı pozitif
bir ilişkiyi sergiledi. Ayrıca ICC değerinin 0.963 olarak hesaplanması da iki ölçüm
yöntemi arasında anlamlı bir uyum olduğunu gösterdi (p=0.0001). Bland-Altman grafiği
çizildiğinde 90 değerden hiç birisinin uyuşma limitleri dışında olmadığı görüldü.
Sonuç: Çalışmamız asit-baz dengesi düzenlenmesi veya hastanın klinik seyrinin takibi
konusunda hızlı sonuç veren kan gazı analizörlerinin bikarbonat sonuçlarının enzimatik
direkt ölçüm metodu ile korele ve kabul edilebilir olduğunu göstermektedir.</Özetçe>
<Anahtar>Hesaplanmış bikarbonat, enzimatik bikarbonat ölçümü, asit-baz
dengesi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kronik hepatit ve siroz gelişiminde PON polimorfizmlerinin rolü</Başlık>
<Özetçe>Amaç ve kapsam: Antioksidan ve antiinflamatuvar yollarda işlev gösteren PON enzim ailesinden
PON1-192, PON1-55, PON2-148 ve PON2-311 genlerine ait polimorfik genotiplerin
kronik hepatitden siroz gelişiminde olası rolünün araştırılması amaçlanmıştır.
Materyal-metod: Celal Bayar Üniversitesi Tıp Fakültesi Gastroenteroloji Bilim Dalı tarafından
takip edilen siroz olmayan kronik hepatitli 64 hasta ile biyopsi ile tanısı konulmuş siroz
olan 30 hasta, ve kontrol grubu olarak hepatit markırları negatif olan (n=68) sağlıklı gönüllü
birey çalışmamıza dahil edilmiştir. Periferik kan örneklerinden, lökosit genomik DNA’sı ticari
izolasyon kiti ile ayrıldı. PCR ile amplifikasyonu yapılan örnekler HinfI restriksiyon
enzimi ile kesilerek ürünler %2’lik agaroz jel elektroforezinde yürütüldü ve Syngene (ABD)
marka image analiz sistemi ile görüntülendi. Veriler, Odds oranları %95 güven aralığı içerisinde
SPSS 10.0 programı ile istatistiksel olarak değerlendirilmiştir.
Bulgular: Çalışmamıza dahil ettiğimiz gruplarımız arasında PON1-192, PON1-55 ve PON2-
148 genlerine ait genotipik farklılıklar olmasına rağmen istatistiksel olarak anlamlı bir ilişki
bulunamadı. PON2-311 geni için ise “SS” ve “SC” genotiplerinin frekansları hepatitli ve sirozlu
hastalarda yüksek bulundu ve istatistiksel çalışmada da bu genotiplere ait frekansların
Odds oranları anlamlı görüldü.
Sonuç: Siroz gelişmiş hepatitli hastalarda PON2-311 geninin “SS” ve “SC” genotiplerinin
siroz gelişmemiş hepatitli hastalarla kontrol grubuna göre istatistiksel olarak anlamlı ölçüde
yüksek görülmesi hepatit ve siroz gelişimine “SS” ve “SC” genotiplerinin katkısı olabileceği
ve/veya “CC” genotipinin siroz gelişimini önleyici bir rolü olabileceği sonucuna varıldı.
Daha geniş popülasyonlarda yapılacak çalışmalarda diğer genlerin polimorfik yapıları açısından
da istatistiksel olarak anlamlı sonuçlar bulunabileceği kanısına varılmıştır.</Özetçe>
<Anahtar>Paraoksonaz, PON, polimorfizm, kronik hepatit, siroz</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kişniş tohumlarinda bioaktif maddeler ve fitohormonların ışınlama ile
stimulasyonu</Başlık>
<Özetçe>Amaç: Bu çalışma Mısır’da yetişen kişniş bitkisinde amino asit ve fitohormonlar ile
uçucu yağların yüzde oranlarını düşük gama ışınları ile artırılması üzerinedir.
Materyal ve Metod: Kişniş tohumu 0, 20, 40, 60, 80 ve 100 Gy olmak üzere farklı
düşük doz gama ışımasına tabi tutulmuştur. Bu tohumlar çimlendirme ve filizlerin gelişimi
evrelerinde fizyolojik ve fitohormon, amino asit kompozisyonu, uçucu yağ asitleri
gibi kimyasal bileşenleri açısından takip edilmiştir.
Bulgular: 60-80 Gy aralığındaki ışıma ile taze ve kuru ağırlık stimüle olurken 100 Gy
bu artışı baskıladı. Bu data indol-3-asetik asit, giberellik asit ve absisik asit miktarlarinin
artan ışıma dozu karşılığında doğrusal bir artış göstermesi ile uyumludur. Aynı
temayül uçucu yağların yüzde veriminde de gözlenmiştir. Aynı zamanda 100 Gy ışıma
yüksek oranlarda amino asit konsantrasyonunu arttırdı ve amino asit yüzdesini arttıran
en yüksek düşük doz ışıma olarak degerlendirildi
Sonuç: Bu sonuçlar düşük düzey 80 Gy gama ışıması ile basit bir şekilde kişniş tohumlarından
yüksek miktarda sağlıklı metabolit içenren filiz tohumu geliştirilebileceğini
göstermektedir.</Özetçe>
<Anahtar>gama-ışıması, kişniş, stimülasyon, amino asitler, bitki regülatörleri</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Çin Han popülasyonunda kininojen 1 genindeki polimorfizmler intraserebral
hemoraji ile ilişkili değiller</Başlık>
<Özetçe>Amaç: İntraserebral hemorajik inmenin patogenezinde genlerin potansiyel rolü ile ilgili mevcut
pek fazla veri bulunmamaktadır. Kininojenler (KNG1) etkili vazoaktif kinin peptidlerinin
prekürsörleridir ve aynı zamanda hipertansiyon ve anevrizmada rol oynayan sistein
proteinaz inhibitörü olarak da fonksiyon gösterirler. Bu çalışmanın amacı, Çin Han popülasyonunda
KNG1 genindeki polimorfizmlerin intraserebral hemoraji (İSH) ile ilişkili olup
olmadığını araştırmaktır.
Gereç ve Yöntemler: Hastane bazlı vaka-kontrol çalışması olarak tasarlanan çalışmada, 351
İSH hastası ile 312 yaş ve cins açısından eşleştirilmiş kontrol deneklerinde KNG1 genindeki
rs1656922 ile rs2304456 polimorfizmleri Multiplex SNaPshot reaksiyonu ile araştırılmıştır.
Bulgular: Elde edilen bulgular, rs1656922 T alelinin İSH hastalarında belirgin olarak daha
fazla bulunduğunu göstermektedir. Fakat, hem resesif hem de dominant modelle yapılan çoklu
lojistik regresyon analizi, iki varyantın İSH risk faktörü olduğunu teyit etmemektedir. Ek
olarak, KNG1 geninin iki varyantı ve İSH arasında cins ve hematom bölgesine özgü ilişki
bulunamamıştır. Buna rağmen, rs2304456 GG genotipi prevalansı (p=0.014) ve G alel sıklığı
(p=0.012) hipertansif hastalarda normotansif hastalara göre belirgin olarak yüksektir.
Sonuç: Sonuç olarak, çalışma bulguları Çin Han popülasyonunda rs2304456 GG genotipinin
hipertansiyon açısından risk faktörü olabileceğini gösterirken, önemli bir negatif sonuç olarak
da, KNG1 genindeki rs1656922C/T ve rs2304456G/T polimorfizmlerinin İSH ile ilişkili
olmadığını göstermektedir.</Özetçe>
<Anahtar>Kininojen, polimorfizm, genetik, intraserebral hemoraji</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Calamintha nepeta subsp. glandulosa uçucu yağının lipoksijenaz üzerindeki
inhibisyon etkisi</Başlık>
<Özetçe>Amaç: Çeşitli inflamatuar hastalıkların tedavisinde lipoksijenaz inhibisyonu ve serbest radikallerin
temizlenmesi önemli hedeflerdir. Lamiaceae familyasından Calamintha nepeta
(L.) Savi subsp. glandulosa (Req.) P.W. Ball halk arasında çeşitli hastalıkların tedavisinde
kullanılmaktadır. Bu çalışmada Calamintha nepeta (L.) Savi subsp. glandulosa (Req.) P.W.
Ball uçucu yağının radikal temizleyici etkinliği ve lipoksijenaz enzimi üzerindeki etkileri
araştırıldı.
Materyal ve Metod: Calamintha nepeta (L.) Savi subsp. glandulosa (Req.) P.W. Ball uçucu
yağı hidrodistilasyon ile elde edildi ve uçucu yağın içeriği gaz kromatografisi- kütle
spektroskopisi ile belirlendi. Uçucu yağ ve temel bileşeninin biyolojik aktivitesi UVspektrofotometrik
yöntemler kullanılarak belirlendi.
Bulgular: Uçucu yağın temel bileşenlerinin, oksijenlenmiş monoterpen olan pulegon (%54)
ve menton (%16) olduğu saptandı. C. Nepeta uçucu yağının test edilen konsantrasyonda lipoksijenaz
aktivitesini inhibe ettiği (IC50=69.6± 9.1 µg/mL) belirlendi. Fakat ana bileşik olan
pulegon test edilen konsantrasyonda enzim aktivitesini inhibe edici etki göstermedi. Uçucu
yağ ve pulegon radikal temizleyici etkinlik göstermedi (>0.5 mg/mL). C. nepeta uçucu yağının
major bileşeni pulegonun lipoksijenaz aktivitesi üzerinde inhibisyon etki göstermedi
ancak diğer bileşenler düşük konsantrasyonda bulunmalarına rağmen standart maddenin
1/29’u oranında lipoksijenaz inhibisyonu göstermiştir.
Sonuç: Sonuçlarımız Calamintha nepeta uçucu yağının güçlü lipoksijenaz inhibitörü maddeler
içerebileceğini göstermektedir. Pulegon haricindeki bileşenlerin lipoksijenaz aktivitesi
üzerindeki etkilerininin araştırılması farmakolojik olarak anlamlı lipoksijenaz inhibitörlerinin
bulunması ile sonuçlanabilir.</Özetçe>
<Anahtar>Lipoksijenaz (LOX), antioksidan aktivite, uçucu yağ, GC-MS, Calamintha
nepeta</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>HIV aşısı</Başlık>
<Özetçe>HIV Aşısı, AIDS hastalığının etiyolojik etkeni HIV virusuna karşı tasarlanan hipotetik
bir aşıdır. Bugün bile, AIDS hastalığına etkili bir tedavi yöntemi bulunmadığından,
hastalıkla mücadelede araştırma alanlarını meşgul eden en önemli fikirlerden biri de
aşıdır. HIV Aşısı, AIDS salgınlarına karşı en etkili savaşım yöntemi gibi değerlendirilmektedir.
Bu mektubun, Türk Biyokimya Dergisi’ne gönderilmesinin sebebi, Turkiye’de
AIDS araştırmalarının, aşı geliştirme ayağının geri kalmış olduğu yönündeki gözlemlerimdir.
Ancak, aşı geliştirmede çabalar, AR-GE ile sınırlı kalmamalı, üretim tesisleri
altyapı yatırımları, kurumsal kapasite ve katılım artırılması ve Pazar oyuncularının
desteklenmesi de ihmal edilmemelidir.</Özetçe>
<Anahtar>HIV aşısı, aşı üretimi, araştırma kapasitesi</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Atak ve Atak Dışı Dönemdeki Migren Hastalarında Kan Antioksidan Enzim
Düzeyleri ve Genotip Arasındaki İlişki</Başlık>
<Özetçe>Amaç: Son yıllarda çoğu hastalıkta olduğu gibi migren patogenezinde de oksidatif stresin
önemi araştırılmaktadır. Süperoksit Dismutaz (SOD), Glutatyon Peroksidaz (GSH-Px),
Katalaz (CAT), antioksidan Glutatyon (GSH) ve lipid peroksidasyon ürünü Malondialdehit
(MDA)’in migren patogenezindeki rollerini araştırmayı amaçladık. Ayrıca çalışmamızda, bu
enzimlerin gen polimorfizmlerine bakarak Türk popülasyonunda bu polimorfizmin görülme
sıklığını araştırmayı amaçladık.
Yöntem: Atak ve atak dışı dönemde bulunan 40 migrenli hasta ve 40 sağlıklı bireyin, GSHPx,
CAT, SOD aktiviteleri ve plazma MDA ve kan GSH düzeyleri ölçüldü. Genotipik özellikler,
periferik kandan ekstrakte edilen DNA kullanılarak PCR’a dayalı RFLP metoduyla
tespit edildi.
Bulgular: Migren hastalarıyla kontrol grubu karşılaştırıldığında, GSH-Px, CAT, SOD ve
GSH düzeylerinde istatistiksel olarak azalma tespit edildi (GSH, CAT  - .001; GSH-Px,
SOD  - .05). Migren hastaları ve kontrol grubunda Mn-SOD ve CAT genotipleri için anlamlı
bir farklılık gözlenmedi, ama GSH-Px3 genotipinde anlamlı bir farklılık bulundu. MnSOD,
GSH-Px3 ve CAT genlerinin allel frekansı açısından hasta ve kontrol grubu arasında farklılık
bulunmadı.
Sonuç: Sonuç olarak, migren patogenezinde oksidatif stres ve antioksidan enzimler rol oynayabilir
ve verilerimize göre GSH-Px3 geni polimorfizmi toplumumuz için migrene yatkınlığa
sebep olabilir.</Özetçe>
<Anahtar>Migren, mangan süperoksit dismutaz, glutatyon peroksidaz-3, katalaz,
polimorfizm.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Endotoksemide karaciğer ve böbrek dokularında nitrik oksit-ADMA yolağının
araştırılması</Başlık>
<Özetçe>Amaç: Çalışmamızda, endotoksemi esnasında karaciğer ve böbrek dokularındaki L-arjininnitrik
oksit (NO) ve L-arjinin-asimetrik dimetilarjinin (ADMA) yolakları arasındaki ilişkinin
araştırılması amaçlanmıştır.
Gereç ve Yöntemler: Deneyde 20 adet erkek Dunkin Hartley kobay, kontrol ve endotoksemi
grupları olmak üzere rastgele 2 gruba ayrılmıştır (n=10). Endotoksemi tek doz, 4 mg/kg lipopolisakkarit
(LPS)’ in intraperitoneal enjeksiyonu ile oluşturulmuştur. Uygulamadan 6 saat
sonra, endotoksin konsantrasyonu kanda en yüksek seviyeye ulaştığında, kobaylar anestezi
altında feda edilmiş, böbrek ve karaciğer dokuları uygun koşullarda alınmıştır. Dokulardaki
L-arjinin ve ADMA düzeyleri HPLC ile, arjinaz aktivitesi ve NO’ nun stabil son ürünleri
olan reaktif azot oksit ürünleri (NOx) konsantrasyonu spektrofotometrik olarak ölçülmüştür.
Bulgular: LPS uygulaması, karaciğer dokusundaki ADMA ve L-arjinin seviyelerini kontrol
grubuyla karşılaştırıldığında istatistiksel olarak anlamlı şekilde azaltırken, NOx düzeyini ve
arjinaz aktivitesini belirgin şekilde arttırmıştır. Böbrek dokusunda ise, LPS uygulamasından
sonra ADMA seviyesi ve arjinaz aktivetisi anlamlı şekilde artmış, NOx düzeyi azalmıştır.
Buna karşılık, endotoksemi esnasında böbrek dokusu L-arjinin düzeyinde istatitiksel olarak
anlamlı bir değişiklik saptanmamıştır.
Sonuçlar: Karaciğer ve böbrek dokularında, L-arjinin-NO, L-arjinin-ADMA yolakları ve
arjinaz aktivitesi endoksinlerin yol açtığı hasarda önemli bir rol oynamaktadır. Endotoksemide,
böbrek ve karaciğer dokularındaki L-arjinin-NO ve L-arjinin-ADMA yolaklarında
meydana gelen değişiklikler birbirinin tamamen karşıtıdır. Bu durumun, söz konusu organların
fonksiyonel farklılıklarından kaynaklandığı düşünülmektedir.</Özetçe>
<Anahtar>Endotoksin, ADMA, Arjinin, NOx, Böbrek, Karaciğer.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Streptozotosin ile diyabet oluşturulmuş sıçanlarda
aminoguanidinin serum paraoksonaz aktivitesi üzerine
etkisi</Başlık>
<Özetçe>Amaç: Diyabet oksidatif hasar yükünün ve lipid oksidasyonunun arttığı, LDL’nin oksidasyondan
korunma mekanizmalarının zayıfladığı sistemik bir hastalıktır. HDL’nin koruyucu etkilerinin bir
kısmının paraoksonaz aracılığı ile gerçekleştiği düşünülmektedir. Diyabette paraoksonaz aktivitesi
azalmaktadır. Aminoguanidin, glikasyon ara ürünleri ile reaksiyona girerek ileri glikasyon
ürünleri oluşumunu önlemektedir. Biz de aminoguanidin ile ileri glikasyon inhibisyonunun paraoksonaz
aktivitesi üzerine etkilerini diyabet modelinde araştırmayı amaçladık.
Yöntem: 32 adet, 10 haftalık erkek Sprague-Dawley sıçan 4 gruba ayrıldı; iki gruba 65 mg/kg
intraperitoneal streptozotosin verilerek diyabet oluşturuldu. Bir grup ilaçsız takip edildi (DM).
Diğer gruba 1 g/L aminoguanidin içme suyuyla ad libitum verildi (DM+AG). Üçüncü grup sağlıklı
kontrol (SK) olarak izlendi. Dördüncü gruba yalnızca AG verildi (SK+AG). Paraoksonaz (PON)
aktivitesi Eckerson’un yöntemine göre ölçüldü.
Bulgular: Kan glukoz ve HbA1c düzeyleri DM ve DM+AG gruplarında SK grubuna göre anlamlı
olarak yüksekti. Grupların kan kolesterol ve HDL düzeyleri arasında bir fark yoktu. DM+AG grubunun
trigliserid düzeyleri SK ve SK+AG gruplarından anlamlı olarak yüksekti. DM, DM+AG ve
SK+AG gruplarında PON düzeyleri SK grubundan anlamlı olarak düşüktü. PON ile HDL arasında
doğru orantılı, PON ile glukoz ve HbA1c düzeyleri arasında ters orantılı bir korelasyon vardı.
Tartışma: Diyabet gruplarında kan glukoz ve HbA1c düzeylerininin SK grubuna göre anlamlı olarak
artması diyabet modelimizin başarılı olduğunu gösterdi. PON düzeyleri diyabet gruplarında
literatür ile uyumlu olarak düşüktü. Grupların HDL düzeyleri arasında fark olmamasına rağmen
PON ile glukoz ve HbA1c düzeyleri arasındaki ters orantılı korelasyon PON aktivitesinin glikasyona
bağlı olarak azalabileceğini, PON aktivitesinin SK+AG grubunda SK grubuna göre azalmış
olması aminoguanidinin etkilerinin PON üzerinden olmayabileceğini düşündürdü.</Özetçe>
<Anahtar>Diabetes mellitus, streptozotosin, aminoguanidin, paraoksonaz</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Ras Protein Ailesi: Hücresel İşlevi, Moleküler Kontrolü,
Onkogenezdeki Rolü</Başlık>
<Özetçe>Ras protein ailesine dahil olan küçük GTPaz’lar hücre biyolojisinin her alanında son derece
kritik roller üstlenerek, hücrelerin bölünmesini, farklılaşmasını, hücre içi protein taşınması
ve lokalizasyonunu, hücre iskeletinin organizasyonunu, büyüme faktörü sinyal iletimini, ve
gen ifadesini düzenlemektedirler. Hücre dışından gelen sinyallere bağlı olarak, Ras ailesi
proteinleri GTP ve GDP bağlı formları ile iki konformasyon arası gidip gelirken, GTP bağlı
aktif Ras proteinleri hücre içerisindeki çeşitli Ras efektörü proteinleri etkiler, ve bunları
konformasyonel değişikliğe uğratırlar. Bunun sonucu olarak, hücre dışından gelen sinyal
hücre içerisinde bir fosforillenme şelalesinin başlamasına yol açar ve hücre içi sinyal iletimi
tetiklenir. Ras ailesi proteinlerinin işlevsel döngüleri incelendiğinde, bu küçük GTPaz’ların,
GTPaz Aktive eden Proteinler (GAP) ve Guanin Nükleotid Değişim Faktörleri (Guanine Nucleotide
Exchange Factors, veya GEF) tarafından düzenlendikleri görülmektedir. GAP’lar, bu
GTPaz’ların aktivitelerini başlatarak veya artırarak aktif Ras-GTP’leri inaktif Ras-GDP’lere
çevirirken, GEF proteinleri Ras-GDP ile etkileşir ve GDP’nin proteinden uzaklaştırılarak,
Ras’ın hücre içi derişimi yüksek olan GTP’yi bağlamasına, ve yeniden aktive edici işlev
kazanmasına olanak sağlarlar. Ras proteinlerini aktive eden bazı mutasyonların GTP hidrolizini
engelleyerek anormal Ras-GTP formlarının hücre içerisinde birikmesine yol açtığı ve
bu yolla kontrol dışı hücre çoğalmasını tetiklediği bilinmektedir. Ras genlerinde aktivasyona
yol açan bu tür mutasyonlar insanlarda tüm kanserlerin %30’unda görülmekte, ve Ras ailesi
genlerinde oluşan mutasyonların sıradışı proliferasyon ve tümörleşmedeki önemli rolüne
dikkat çekmektedir.</Özetçe>
<Anahtar>Ras ailesi, küçük G-proteinler, RasGEF, RasGAP, onkogenez</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>“Gerçek” Kreatinin Ölçümü İçin Geliştirilen Kreatinin
Ölçüm Yöntemlerinin Karşılaştırılması</Başlık>
<Özetçe>Amaç: Kreatinin ölçümünde kullanılan yöntemlerin çoğu Jaffe reaksiyonuna dayanır. Çeşitli
kreatinin dışı bileşikler Jaffe yöntemini interfere eder. Bu çalışmanın amacı, Jaffe reaksiyonuna
dayanan “gerçek” kreatinin ölçümüne yönelik yöntemler geliştirerek performans özelliklerini
karşılaştırmak ve yöntemleri otomatize etmektir.
Yöntem: Çalışmada 102 kronik böbrek hastası ile 37 sağlıklı kontrolden elde edilen serumlarda
şu yöntemlerle kreatinin ölçümleri yapıldı: Enzimatik yöntem, Jaffe reaksiyonuna
dayanan kinetik ölçüm yöntemi, asidifikasyon yöntemi, farklı pH’da tamponlanan [(pH 7.8
Tamponlu1) ve pH 9.65 (Tamponlu2)] pikrik asit ayıraçlarına dayanan yöntemler, Fuller’s
earth’e kreatinin adsorbsiyonuna dayanan yöntem. Yöntemlerin performans özelliklerinin
karşılaştırılmasında enzimatik yöntem referans alındı.
Bulgular: Kullanılan yöntemlerin tümü de kinetik Jaffe yöntemine göre daha düşük kreatinin
değerleri verdi. Enzimatik yönteme (x) göre diğer yöntemlerin ilişkisini ortaya koyan
regresyon denklemleri şöyle bulundu: Kinetik: 0.24 + 0.98x; Asidifikasyon: 0.27 + 0.87x;
Tamponlu1: 0.22 + 0.91x; Tamponlu2: 0.10 + 0.96x; Fuller’s earth: 0.32 + 0.86x.
Sonuç: Adsorbsiyon yöntemi dışında tüm yöntemler otomatize edilebilmektedir. Performans
özellikleri genel olarak kinetik Jaffe ve enzimatik yöntem ile uyumludur. Bunlar içinde enzimatik
yöntemle en iyi uyum gösteren Tamponlu 2 yöntemidir. Yöntem rutin çalışmalara
elverişli, ucuz, otomatize edilebilir özelliktedir.</Özetçe>
<Anahtar>Kreatinin, glomerüler filtrasyon hızı, kronik böbrek hastalığı, yöntem
karşılaştırma, standardizasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Yemen Thymus vulgaris esansiyel yağının kimyasal bileşimi ve antimikrobiyal
aktivitesi</Başlık>
<Özetçe>Amaç: Thymus vulgaris türleri biyolojik ve farmakolojik özellikleri nedeniyle şifalı bitkiler
olarak bilinmektedir. Bununla birlikte, Yemen’in yerel Lamiaceae ailesi bitkilerinden elde
edilen esansiyel yağların detaylı kimyasal karakterizasyonları, biyolojik ve antioksidan özelliklerine
dair bir çalışma bulunmamaktadır.
Yöntem: Thymus vulgaris yapraklarından esansiyel yağların ekstraksiyonu hidrodistilayon
ile, kimyasal bileşim analizi ise gaz kromatografisi ile eşlenmiş kütle spektrometrisi (GC/
MS) ile yapılmıştır. Aktimikrobiyal aktiviteleri in vitro olarak Bacillus subtilis, Staphylococcus
aureus, Staphylococcus epidermidis, Pseudomonas aeruginosa, Escherichia coli,
Mycobacterium smegmatis bakteri türleri ve Candida albicans ve Candida vaginalis mantar
türlerinde çalışılmıştır.
Bulgular: Çalışmadaki esansiyel yağ verimi 0.76 g 100g-1’dır. En önemli bileşenlerin timol
(%51.34) ve p-simen (%18.35) olduğu bulunmuştur. Diğer önemli bileşenler ise karyofillen
(%4.26), a-pinen (%2.95), ß-mirsen (%2.50), timil methil eter (%2.16), karvakrol (%2.03),
ß-pinen (%1.97), a-kadinol (%1.41), 3-karen (%1.10), timil asetat (%0.92), kamfen (%0.913),
germakren D (%0.78), sabinen (%0.76), o-simen (%0.63), linalool (%0.60), terpineol (%0.56),
a-terpinol (%0.55), 1,8-sineol (%0.53), farnesol (%0.52), 3-oktanon (%0.47), karyofillen oksit
(%0.43) ve a-fellandren (%0.15) şeklindedir. Denenen bakteri ve mantar türlerinin çalışılan
esansiyel yağa karşı duyarlı olduğu gözlenmiş ve yağın bakteri öldürücü ve antifungal aktivitesi
için minimum inhibitör derişim (MIC) aralığı sırasıyla 75-1100 µg/mL ve 80-97 µg/
mL olarak saptanmıştır.
Sonuç: Bu sonuçlar patojenik sistemlerde potansiyel olarak kullanılabilecek, doğal antibakteriyel
ve antifungal özellikte ekonomik kaynakların varlığını göstermektedir.</Özetçe>
<Anahtar>Esansiyel yağ bileşimi, GC/MS, antimikrobiyal aktiviteler, Thymus
vulgaris</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Klinik biyokimya laboratuvarında ölçüm belirsizliği:
pratik uygulama</Başlık>
<Özetçe>Amaç: Ölçüm belirsizliği test sonucunun dağılım düzeyini göstermek için kullanılan bir kalite
göstergesidir. Test sonuçları analitik kesinliğinin güven düzeyindeki kantitatif tahminini
sağlar ve testin tekrarlanma durumundaki değişkenliğini gösterir. Test sonuçları ölçüm belirsizliğini
hesaplamak için prensip olarak iki yaklaşım kullanılabilir: “Aşağıdan yukarıya”
yaklaşımında sonuçları etkileyen olası değişkenlik kaynakları ayrı ayrı listelenir ve her bir
kaynağın ölçüm belirsizliğine katkısı belirlenir. “Yukarıdan aşağıya” yaklaşımı ise uygulanan
test ile elde edilen sonuçlarla birlikte olan belirsizliğin tahmininde laboratuvar içi ve laboratuvarlar
arası kalite kontrol verileri gibi laboratuvar test performans bilgilerini kullanır.
Bu çalışmanın amacı; benzer ve tutarlı bir şekilde klinik biyokimya laboratuvarlarında ölçüm
belirsizliği tahmininde yol gösterici olmaktır.
Gereç ve yöntem: Bu araştırma ile pratik örnek olarak “yukarıdan aşağıya” yaklaşımına
dayalı serum glukoz düzeyi ölçüm belirsizliği tahmini yapıldı.
Bulgular: Serum glukoz analizi ölçüm belirsizliği %95 güven aralığında ± %6 olarak bulundu.
Sonuç: Klinik laboratuvarlar sonuçların doğru kullanılması ve yorumlanması için gerekli
bilgileri ve analitik güvenilir sonuçları üretmek zorundadır. Güvenilirliği konusunda bir
değerlendirme olmaksızın bir ölçüm veya bir test sonucu yeterince etkin değildir. Belki de
ülkemizde klinik biyokimya laboratuarlarının belirsizlik tahmininde benzer kılavuzların
kullanılmasını sağlayacak standardizasyon gereklidir.</Özetçe>
<Anahtar>ölçüm belirsizliği, “yukarıdan aşağıya” yaklaşımı, dış kalite kontrol</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Aminoguanidinin ağız mukoza kesi yara iyileşmesinde antioksidan mekanizmalar
ve nitrat düzeylerine etkisi</Başlık>
<Özetçe>Amaç: Ağız yara dokusuna lokal ya da sistemik uygulanan aminoguanidinin plazma ve
yara dokusunda oksidan ve antioksidan parametreler üzerindeki etkilerini araştırmayı
amaçladık.
Materyal ve Metod: Bu çalışmada Yeni Zelanda tavşanlar (n=18) kullanıldı. Tavşanların
oral mukozalarına standart bir insizyon uygulandı. Tavşanlar üç gruba ayrıldı. Grup
I: tedavi edilmeyen insizyon yarası grubu, Grup II: yara+lokal polietilen glikol boncuk
içinde + aminoguanidin (12.7 mg), Grup III ise, yara+subkutan aminoguanidin (100
mg/kg x 3 gün) olarak tanımlandı. Oral yara dokusu nitrik oksit, malondialdehit ve
glutatyon düzeyleri ile plazma tiobarbitürik asit reaktif maddeleri, nitrik oksit ve total
sülfidril grup düzeyleri ölçüldü.
Bulgular: Histolojik analizde aminoguanidinle tedavi edilen tavşanların yara bölgesinde
önemli bir reepitelizasyon görüldü. Grup III’deki tavşanlarda fibroblastlar ve
kollajen lifleri önemli ölçüde artmışdı. Aminoguanidin uygulaması yara dokusu ve
plazmada malondialdehit düzeylerini anlamlı olarak azalttı ( - .05). Aminoguanidinle
tedavi edilen grupta yara glutatyon düzeyleri, tedavi edilmeyen gruba kıyasla artmakla
birlikte, bu artış istatistiksel olarak anlamlı bulunmadı (p>0.05). Plazma total sülfidril
grup düzeyleri, subkutan aminoguanidin tedavisinden sonra önemli derecede artış
gösterdi ( - .05).
Sonuç: Bu çalışmadan elde edilen bulgular, aminoguanidinin subkutan/local uygulamasının
oksidan ürünlerin düzeylerini azaltarak yara iyileşmesini geliştirebileceğini
göstermektedir.</Özetçe>
<Anahtar>Tavşan, kesi, yara iyleşmesi, nitrik oksit, aminoguanidin, oksidatif
stres, glutatyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Cajanus cajan’ın D-galaktozamin ile indükte hepatitli sıçanların doku savunma
sistemlerine hepatik koruyucu etkisi</Başlık>
<Özetçe>Amaç: Çalışmanın amacı, Cajanus cajan’ın etanolik ekstraktının D-galaktozamin ile
hepatit oluşturulmuş sıçanların hepatik antioksidant seviyeleri üzerine etkisini, antioksidant
savunma sistemi üzerinde oluşan oksidatif hasarı ölçerek belirlemektir.
Gereç ve Yöntem: Cajanus cajan’ın etanolik ekstraktı, 100mg/kg vücut ağırlığı olmak
üzere D-galaktozamin ile indükte hepatitli sıçanlara oral olarak verilmiştir ve sıçanlarda
ekstraktın, Alanin Aminotransferaz, Aspartat Aminotrasferaz, Katalaz, Süperoksit
Dismutaz, Glutatyon Peroksidaz, Glutatyon S-transferaz aktiviteleri ve malondialdehit,
glutatyon düzeyleri üzerine etkisi belirlenmiştir.
Bulgular: D-galaktozamin ile indükte hepatitli sıçanlardan alınan dokularda, karaciğer
marker enzimleri Alanin Aminotransferaz ve Aspartat Aminotrasferaz aktivitelerinde
önemli artış görülmekle beraber ( - .05), Katalaz, Süperoksit Dismutaz, Glutatyon Peroksidaz
ve Glutatyon S-transferaz aktivitelerinde düşüş gözlenmiştir. Cajanus cajan
ekstraktı uygulamasından sonra (10 gün boyunca 100 mg/kg vücut ağırlığı) Alanin ve
Aspartat Aminotransferazların D-galaktozamin ile indükte düzeylerinde, antiperoksidatif
enzim aktiviteleri ile birlikte önemli bir geri artış gözlenmiştir ( - .05). Ekstraktın
aynı zamanda lipit peroksidasyonunu azaltığı, malondialdehit konsantrayon düzeylerindeki
düşüşle gösterilmiştir.
Sonuç: Tıbbi bitki Cajanus cajan ektraktının antioksidant enzimleri düzeylerine indüksiyonu
ile gösterilen antiperoksidatif etkisi, bu bitkinin hepatik sistem üzerine olası
antiperoksidatif rolü olduğunu göstermektedir.</Özetçe>
<Anahtar>Cajanus cajan, hepatik koruyucu, D-galaktozamin, hepatit, sıçan</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Moleküler evrim güdümlü yaklaşım ile arkeal formiltetrahidrofolat ligaz dizaynı</Başlık>
<Özetçe>Amaç: Metal ve substrat bağlanma bölgelerindeki evrimsel konservasyon temel alınarak arkea
bakterilerin sekanslarından biyokatalizör formiltetrahidrofolat ligazın dizayn edilmesi amaçlanmıştır.
Yöntemler: Arkeal formiltetrahidrofolat ligazın sekanslarının tamamı Ulusal Biyoteknoloji
Enformasyon Merkezi (National Center for Biotechnology Information – NCBI)’nde bulunan
GenPept’ten elde edildi. Şablonlardaki en iyi yapısal birim ve en kısa metal ve substrat bağlayıcı
bölgeler homolog modellerin oluşturulması ve daha sonra AutoDock kullanılarak ilgili substrat ile
bağdaştırılması için kullanıldı. Çalışmadaki her bir homolog modelinin enerjisi en düşük enerjili
konformerlerin oluşturulması için en aza indirgendi. En iyi enzim-substrat kompleks modelleri
katalizleme moduna, moleküler etkileşimlerin tipine ve bağlanma eğilimine göre seçildi.
Bulgular: Haloquadratum walsbyi DSM 16790 ve Methanocorpusculum labreanum Z sekanslarından
iki adet stabil biyokatalizör varyantı geliştirildi. Varyant 1-substrat kompleksi ve varyant
2-substrat kompleksinin bağlanma enerjileri sırasıyla -5.74 ile -3.27 kcal/mol ve -5.23 ile -2.78 kcal/
mol arasındaydı. Yüksek bağlanma eğilimine katkıda bulunan en önemli etkileşimler 5,10 meteniltetrahidrofolat
ve varyant 1’deki Glu113, Ser115 ve Asp147 yan zincirleri ile varyant 2’deki Glu100,
Ser102 ve Asp134 yan zincirleri arasında gözlendi. Sekansın evrimsel konservasyonu kadar yapısının
da enzimin katalizlemesine katkıda bulunmasını sağlayacak şekilde her iki varyantta da
sezyum ve substrat bağlanma bölgelerinin 30 amino asit uzunluğundaki bölge içerisinde yer aldığı
belirlenmiş, aynı bölgede enzimin aktif bölgelerinin rezidüleri de saptanmıştır.
Sonuç: Sunulan bilgisayar aracılığıyla protein dizayn edilmesi yaklaşımı tamamıyla evrim hipotezine
dayanmaktadır. Bu yöntem, orijinal amino asit parçaları korunduğundan, daha fazla katalitik
etkinliğe sahip stabil biyokatalizör varyantının geliştirilmesi açısından da faydalıdır. Her iki varyantın
katalitik fonksiyonu 5,10 meteniltetrahidrofolattan amonyak oluşturan ve amino grubunu
ayıran 5-hidrolaza benzemektedir.</Özetçe>
<Anahtar>Moleküler bağdaştırma, moleküler dinamik, formiltetrahidrofolat ligaz, arkea,
moleküler evrim, enzim dizaynı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Termo-kimyasal olarak fraksiyonlara ayrılmış şeker kamışı küspesinin FTIR ve
SEM analizi</Başlık>
<Özetçe>Amaç: Çalışmada uygun KOH derişimi ve ısıtma süresi kullanılarak şeker kamışı küspesindeki
ligninin uzaklaştırılma veriminin arttırılması amaçlanmıştır.
Yöntem ve Gereçler: Şeker kamışı küspesinin ön muamelesi 250 ml’lik konik kaplarda gerçekleştirilmiştir.
Bu kaplarda, 10 gr kıyılmış şeker kamışı küspesi değişik KOH derişimleri
ile 1:10 (katıdan sıvıya) oranında karıştırılmış ve 121oC ve 15lb psi’de değişik sürelerde ısı
ile muamele edilmiştir. Isıtma sonrasında örnek filtrelenerek yıkanmış ve kurutulmuştur.
Kurutulmuş biyokütle ligninin uzaklaştırılması bakımından analiz edilmiştir. Yapısal değişiklikler
mikroskobik (SEM) ve spektroskopik (FTIR) olarak da gözlenmiştir.
Bulgular: En fazla lignin uzaklaştırması (%70.7) %2.5 KOH derişimi ve 45 dakika otoklavlama
süresi ile sağlanmıştır. Toplam şeker salınımı (192.32 mg/ml) %1.5 KOH ve 30 dakika
otoklavlama ile maksimum ağırlık kaybı ise (%57.4) %4 KOH ve 15 dakika otoklavlama
süresi ile elde edilmiştir.
Sonuç: Lignoselulozik materyallere KOH kullanılarak yapılan alkali muamele şişmeye ve
buna bağlı olarak iç yüzey alanının artmasına, polimerizasyon derecesinin ve kristal özelliğinin
azalmasına ve ayrıca lignin ve karbohidratlar arasındaki yapısal bağlantıların ayrılmasına
ve ligninin yapısını kaybetmesine yol açmaktadır. Etkili enzimatik hidroliz ve etanol
üretimi için enzimatik reaksiyonu hızlandıran ön muamele önemli bir tekniktir.</Özetçe>
<Anahtar>Alkali ön mulamele, şeker kamışı küspesi, sakkarifikasyon</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>In vitro kültürde büyütülen Solanum tuberosum var. desiree’deki somaklonal
varyasyonun değerlendirilmesi</Başlık>
<Özetçe>Amaç: Mikropropagasyon uygulanan bitkilerde çoğunlukla genetik varyasyon oluşur. Çalışmamızda,
Solanum tuberosum var. desiree’de rastgele çoğaltılmış polimorfik DNA (random
amplification of polymorphic DNA – RAPD) yöntemi ile somaklonal varyasyon değerlendirilmiştir.
Somaklonal varyantların büyüme başlangıcında belirlenmesi, kalite kontrolü sayesinde
patateste daha iyi doku kültürü ve transformasyon sistemi oluşturulmasında önemli
rol oynayabilir.
Gereç ve Yöntemler: Kallus kültür koşulları farklı hormonal konsantrasyonlarda optimize
edilmişlerdir. Üç büyüme regülatörü, 2,4-diklorofenoksiasetik asit (2,4-D), 6-benzilaminopurin
(BAP) ve zeatin farklı konsantrasyonlarda ve bileşimlerde kullanılmıştır. En yüksek kallus
rejenerasyonu (%90) 2.5 mg/L 2,4-D konsantrasyonunda, en düşük büyüme ise 1.5 mg/L zeatin
ve 1.0 mg/L BAP bileşiminde gözlenmiştir. Kallus hücrelerinden patates bitkisinin rejenere
edilmesinde en iyi sonuç 1.0 mg/L BAP ve 1.5 mg/L indol asetik asit eklenen Murashige ve
Skoog temel besiyerinde elde edilmiştir. İn vitro kültürde farklı hormonal konsantrasyonlarda
büyütülen kalluslardaki genetik varyasyon, RAPD yöntemi ile değerlendirilmiştir.
Bulgular: On farklı dekamer oligonükleotid primeri, 111 tekrarlanabilir amplifiye ürün oluşturmuştur.
Multivaryasyonun numerik taksonomi sistemi yazılımındaki Simqual alt-programı
ile hesaplanan benzerlik katsayı değerleri 0.419 ile 0.838 arasında bulunmuştur. Küme analizi
sonucu 5 örnek, iç ve dış olmak üzere 2 gruba ayrılmıştır. Maksimum polimorfik bantlar,
kallus kültürlerinde 1.5 mg/L zeatin ve 1.0 mg/L BAP bileşimi kullanımında gözlenmiştir.
Sonuç: Bulgular, in vitro kültürde büyütülen kallluslardaki genetik varyasyonun değerlendirilmesinde,
RAPD’nin etkili bir yöntem olduğunu göstermektedir.</Özetçe>
<Anahtar>Solanum tuberosum, somaklonal varyasyon, in vitro kültür, RAPD.</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Karbon tetraklorür aracılı beyin toksisitesinde antioksidan enzimler üzerine
stobadinin etkisinin araştırılması</Başlık>
<Özetçe>Amaç: Bu çalışmada, karbon tetraklorür kaynaklı beyin hasarı ve süperoksid dismutaz, katalaz,
glutatyon peroksidaz, glutaton S-transferaz enzim aktiviteleri arasındaki ilişkiyi ve
stobadinin bu metabolizma üzerindeki etkisini araştırmak amaçlandı. Beyin dokusu, serbest
radikaller için çok önemli bir hedef olan poliansature yağ asitlerinden zengin olduğu için deneysel
model olarak tercih edildi. Ayrıca beyin dokusunda karbon tetraklorür hasarıyla ilgili
sınırlı sayıda çalışmanın olması da bir model olarak beyin dokusunun seçilmesi açısından
önemli bir nedendir.
Gereç ve yöntemler: Ratlar; kontrol (n=10), stobadin (n=10), karbon tetraklorür, karbon
tetraklorür+stobadin (n=10) gibi dört grup şeklinde rastgele gruplandı.
Bulgular: Karbon tetraklorür uygulanan grupta süperoksid dismutaz, katalaz, glutatyon peroksidaz,
glutaton S-transferaz enzim aktivitelerinin azaldığı görüldü. Karbon tetraklorür
+stobadin grubunda katalaz, süperoksid dismutaz ve glutaton S-transferaz enzim aktivitelerinin
kontrol grubu düzeylerine yaklaştığı izlendi. Öte yandan glutatyon peroksidaz aktivitesi
ise normal düzeylere ulaşamadı. Histopatolojik sonuçlar karbon tetraklorür uygulamasının
beyin hücrelerinde morfolojik hasara ve ödeme neden olduğunu gösterdi. Karbon tetraklorür
+stobadin grubunda sınırlı bir iyleşme olmasına rağmen nöronlarda eozinofili ve nöroglial
hücrelerde ödem devam ediyordu.
Sonuç: Bu bulgulara göre glutatyon peroksidaz enziminin karbon tetraklorür kaynaklı radikallere
karşı beyin hücrelerini korumada diğer antioksidan enzimlerlerden daha önemli
olduğu sonucuna varılmıştır.
Yazarlarların çıkar çatışması bulunmamaktadır</Özetçe>
<Anahtar>Karbon tetraklorür, antioksidan enzimler, beyin ve stobadin</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Apoptozun nitel ve nicel olarak tespitine yönelik metotlara kısa bir bakış</Başlık>
<Özetçe>Programlı hücre ölümü olarak da bilinen apoptozis çok hücreli organizmaların homeostazisi
için gerekli ve doğal bir süreç olmasına rağmen, nekrozis patolojik veya kimyasal
bir travma sonucu meydana gelen plansız bir ölüm türüdür. Hücresel stresin türüne ve
dozuna bağlı olarak gerçekleşen bu ölüm türleri arasında birçok moleküler ve morfolojik
değişiklikler bulunmaktadır. Organizmanın gelişimi, hastalık oluşumu veya hücre
dışı uyarılara cevap olarak gerçekleşen apoptozis mekanizmalarının hem temel hem de
klinik bilimlerde daha fazla çalışılmaya başlanmasıyla, hızlı tespit metotlarının geliştirilerek
apoptozis ve diğer hücre ölüm türleri arasında ayırım yapılabilmesi önem kazanmıştır.
Bu derlemede, apoptozisin nitel ve nicel incelenebilmesi için morfolojik görüntüleme
(örn, ışık, floresan, faz kontrast veya electron mikroskopisi), immünohistokimya
(örn, Anneksin V-FITC, TUNEL, M30 antijen veya kaspaz 3 deteksiyonu), biyokimya
(örn, DNA- veya protein-bazlı elektroforez veya akım sitometrisi-bazlı metotlar), immünoloji
(örn, ELISA) ve moleküler biyoloji tekniklerinin (örn, array-bazlı teknikler)
nasıl kullanıldığı hakkında günümüzde kullanılan uygulamalar gözden geçirilmiş
ve bu metotlar ile apoptozisin nekrozisten nasıl ayrılabileceği üzerinde durulmuştur.
Önemli olarak, apoptozis yukarıda bahsedilen en az iki yöntemle tespit edilerek doğrulanmalıdır.
Hangi yöntemlerin seçileceği konusunda araştırıcının amacı belirleyici
unsur olmalıdır.</Özetçe>
<Anahtar>Hematoksilen/ Giemsa Boyaması, Propidyum iyodür/Hoechst
Boyaması, Anneksin V-FITC, TUNEL, M30 Antijen, Kaspaz-3, DNA fragmentasyonu,
Sitokrom c</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İsoproterenol ile miyokart infarktüsü oluşturulmuş
sıçanlarda L-lizinin serum sialik asit düzeylerine etkisi</Başlık>
<Özetçe>Amaç: L-Lizinin, isoproterenol ile oluşturulan miyokart infarktüsünde serum total ve
lipide bağlı sialik asit düzeylerine etkisini incelemek ve infarktüs sonrası gözlenen sialik
asit artışında hücre hasarının rolünü değerlendirmektir.
Gereç ve Yöntem: Wistar albino cinsi erkek sıçanlar kontrol, isoproterenol ve
isoproterenol+L-lizin olmak üzere rastgele 3 gruba ayrıldı. Miyokart infarktüsü, 150
mg/kg isoproterenolün intraperitoneal olarak 24 saat ara ile 2 kez verilmesi ile oluşturuldu.
L-Lizin, oral olarak 5 gün boyunca 5mg/kg/gün dozunda verildi. Deneysel infarktüs
oluşumu troponin I düzeylerindeki yükselme ve histopatolojik değişikliklerle
kanıtlandı. Serum total ve lipide bağlı sialik asit düzeylerini belirlemek için sırasıyla
Warren ve Katopodis yöntemleri kullanıldı.
Bulgular: İsoproterenol, sıçanların serum troponin I, total ve lipide bağlı sialik asit düzeylerinde
anlamlı bir artışa ve kalp dokusunda miyokart infarktüsü ile uyumlu belirgin
atrofi ve fibrotik değişikliğe yol açtı. L-Lizin, serumda troponin I, total ve lipide bağlı
sialik asit artışını ve kalp dokusunda atrofi ve bağ dokusu gelişimini önledi.
Sonuç: Miyokart infarktüsü sonrası serumda gözlenen sialik asit artışında hücre hasarı
önemli rol oynayabilir.</Özetçe>
<Anahtar>L-Lizin, total ve lipide bağlı sialik asit, troponin I, deneysel miyokart
infarktüsü, hücre hasarı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Hepatit B antijenik peptidinin polimerik taşıyıcılara karbodiimid kimyası
aracılığıyla biyokonjugasyonu</Başlık>
<Özetçe>Amaç: Hepatit B virüsünün yüzey antijeni epitoplarından 95-109 amino asit dizisinin Poliakrilik
asid (PAA) ve poli (Vinil pirolidon-co-akrilik asit) (VPAA) kopolimeri gibi farklı
polielektrolit ile fonksiyonel özellikteki biyokonjugatlarının geliştirilmesi sonucu antijenik
peptidin immunojenliğinin arttırılması hedeflendiğinden, bu konjugasyon reaksiyonları
sonucunda elde edilen biyokonjugatların yeni nesil aşıların geliştirilmesinde model olarak
kullanılması amaçlanmıştır.
Yöntemler: Biyokonjugatlar, suda çözünebilir bir karboodiimid olan 1-etil-3-(3-
dimetilaminopropil) karbodiimid yardımı ile, farklı karboksil aktivasyon mekanizmaları
kullanılarak yapılmıştır. En iyi bağlanma metodu belirlendikten sonra, iki farklı polielektrolit
ve farklı başlangıç mol oranları kullanılarak, bu yöntemin etkinliği gösterilmiştir. Ayrıca
sentezlenen biyokonjugatlar, Floresans Spektrofotometre ve Boyut Eleme Kromatografisi
gibi yöntemler kullanılarak analiz edilmiştir.
Bulgular: Kromatografik analiz sonuçaları polielektrolitler ile peptid molekülü arasında
karbodiimid kullanılarak yapılan reaksiyonlarda, en iyi bağlanma metodunun Method 3
olduğunu göstermiştir. Bu metod kullanılarak yapılan biyokonjugasyon reaksiyonlarında
peptid molekülünün konsantrasyonu arttıkça, peptidin polielektrolit ile bağlandığı ve oluşan
biyokonjugatın molekül ağırlığının arttığı kromatografik yöntemler ile gösterilmiştir.
Sonuç: Seçilen aktivasyon yöntemi ile, polimer ve peptid molekülü arasında güçlü kovalent
bağ oluşmasını sağlandığından, bu yaklaşımın geliştirilmesi antijenik peptidlerin polimerik
taşıyıcılara bağlanmasında, yeni aşılar, tanı kitleri, farmasötik ve biyoteknolojik preparatların
hazırlanması gibi alanlarda kullanılabilir.</Özetçe>
<Anahtar>biyokonjugasyon, sentetik peptidler, polielektrolitler, suda çözünebilen
karbodiimid</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sefaleksinin Kontrollü Salınımı için Jelatin-G-Poli(Sodyum Akrilat-Co-
Akrilamid)’e Dayalı Biyopolimerin Sentezi ve Özellikleri</Başlık>
<Özetçe>Amaç: Çalışmada sefaleksinin in vitro kontrollü salınımında pH’ya duyarlı protein yapısındaki
hidrojellerin kullanılabilirliği araştırılmıştır.
Yöntem: Hidrojeller, akrilik asit (AA) ve akrilamid (AAm) karışımının jelatin iskelet üzerine
polimerizasyonu ile hazırlanmıştır. Uygulanan serbest radikal polimerizasyon tekniğinde
amonyum persülfat (APS) başlatıcı, metilen bisakrilamid (MBA) ise çapraz bağlayıcı olarak
kullanılmıştır.
Bulgular: Sentezlenen hidrojeller temsili gastrik ve intestinal sıvı (SGF ve SIF) içerisinde
kararlılık şişme çalışmalarına tabi tutulmuştur. Yüklenen ilaç veriminin inkübasyon süresine,
etrafı kapsülle çevrili ilaç miktarına ve çapraz bağlayıcı derişimine bağlı olduğu saptanmıştır.
Ayrıca hidrojellerden sefaleksin salınımına da bakılmıştır.
Sonuç: Farklı tampon çözeltileri kullanılarak yapılan in vitro ilaç salınımı çalışmaları, hidrojellerden
ilaç salınım davranışını etkileyen en önemli parametrenin çözeltinin pH’sı olduğunu
göstermektedir. Hidrojeller pH 1.2’de büzüldüğü için sefaleksinin pH 7.4’de salınım
hızı pH 1.2’ye göre daha hızlı olmaktadır.</Özetçe>
<Anahtar>Jelatin, hidrojel, akrilik asit, akrilamid, sefaleksin, kontrollü ilaç salınımı</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Vitamin B12 Ölçümlerinin Kısa Dönemli Analitik
Performansının Değerlendirilmesinde Normallerin
Ortalaması (AON) Uygulaması</Başlık>
<Özetçe>Amaç: Bu çalışmada B12 vitamin ölçümlerinin analitik performansını değerlendirmek
için normallerin ortalaması tekniği kullanılmıştır. Ayrıca, bu çalışma kit
prospektüsündeki referans aralığını doğrulamak için bir ön çalışma niteliğindedir.
Materyal ve Metotlar: Serum B12 ölçümü (n=2106) Roche E 170 immünokimya
analizörü kullanılarak yapıldı. SPSS 11.5 programı kullanılarak explore analiz yapıldı
ve uç değerler atıldı (n=1884), ortalama değer Xpopulation, standart sapma Spopulation
hesaplandı ve bu sonuçlardan Spopulation/Smeasured değeri elde edildi. Minimum hasta
sayısı Npopulation=2 x Nc x (Spop/Smeas)2 formülü ile hesaplandı. Kesme sınırları ve
kontrol sınırları Xpopulation ± 2 Spop ve Xpop ± 2.58 x Spop / (Npop)
1/2 formülleri kullanılarak
hesaplandı.
Bulgular: Ortalama değer 323 pg/mL, kesme limitleri düşük limit olarak 56 pg/mL
ve yüksek limit olarak 628 pg/mL bulundu. Kontrol limitleri Xpop±2.58 Spop/(Npop)1/2
formülü kullanılarak hesaplandı. Düşük limit 333 pg/mL ve yüksek limit 351 pg/
mL olarak bulundu.
Sonuç: Bu uygun maliyetli teknik, analitik stabilite gözlemlenmesi kapsamında kanımızca
geleneksel kalite kontrol uygulamalarına ek olarak kullanılabilir.</Özetçe>
<Anahtar>kalite kontrol, normallerin ortalaması (AON) , vitamin B12</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>İmmobilize Fenilalanin Amonyak Liyazın Özellikleri ve Fenilketonüri Öntanısı
için Kullanımının Araştırılması</Başlık>
<Özetçe>Amaç: Bu çalışmanın amacı immobilize fenilalanin amonyak liyazın özelliklerini ve
idrarda fenilalanin tayininde kullanımını araştırmaktır.
Gereç ve Yöntemler: Fenilalanin amonyak liyaz, destek materyal olarak kullanılan poliester
film (asetat) üzerine, jelatine immobilize edilmiştir. Enzim aktivitesi 290 nm’de
t-sinnamik asit oluşumu izlenerek tayin edilmiştir. Protein konsantrasyonları Bradford
yöntemi kullanılarak ölçülmüştür. Fenilalanin tayini için bilinen fenilalanin konsantrasyonlarından
yararlanarak kalibrasyon grafiği çizilmiştir.
Bulgular: Serbest ve immobilize fenilalanin amonyak liyaz enzimin görünür spesifik
aktiviteleri sırasıyla 3,9x10-1 ve 1,4x10-1 ünite.mg protein-1 olarak bulunmuştur. Serbest
ve immobilize enzim için Km değerleri sırasıyla 14,2 mM, 64,9 mM olarak, Vmax değerleri
de 9,7x10-6 M.dak-1, 4,9x10-6 M.dak-1 olarak bulunmuştur. Daha sonra immobilize
enzim, fenilketonüri öntanısı amacıyla idrarda fenilalanin analizi için kullanılmıştır.
Fenilalanin ekleyerek hazırlanan idrar örneklerinin analizinde %86,2 ve %94,3 geri
kazanım elde edilmiştir.
Sonuç: İmmobilize fenilalanin amonyak liyaz enzimi içeren poliester stripler, 4oC’da
borat tamponunda (pH 8,7) 90 gün boyunca depolanmışlardır. İmmobilize enzim 2 ay
boyunca 17 kez kullanılmasına rağmen görünür aktivitesini korumuştur. İmmobilize
enzim 30 günde görünür aktivitesinin tamamını, 2 ay sonra ise % 75’inden fazlasını korumuştur.
Yöntem fenilketonüri öntanısı için, bebeklerin idrarındaki fenilalanin konsantrasyonunu
tayin edebilecek duyarlılıktadır.</Özetçe>
<Anahtar>İmmobilizasyon, fenilalanin amonyak liyaz (PAL), jelatin, poliester
film, fenilketonüri (PKU)</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Farelerde Ehrlich Asit Tümöründe Taurinin Böbrek
Antioksidan Durumu ve Oksidatif Strese Etkisi</Başlık>
<Özetçe>Amaç: Bu çalışmada taurinin, Ehrlich asit solid tümör oluşturulmuş fare gruplarında,
böbrek malondialdehit, süperoksit dismutaz, glutatyon ve oksidatif protein hasarı
üzerindeki etkisinin araştırılması amaçlanmıştır.
Materyal ve Yöntem: Çalışma için, 2.5-3 aylık Swiss albino erkek fareler 4 gruba
ayrıldı (herbir grupta n=6). Grup 1; sağlıklı kontrol, grup 2; tümör kontrol, grup 3;
taurin koruma, grup 4; taurin tedavi grubu olarak ayrılmıştır.
Bulgular: Taurin koruma grubu ile tümör kontrol grubu karşılaştırıldığında,
böbrek malondialdehit düzeylerinde anlamlı bir azalış bulundu ( - .05). Buna
karşın bütün grupların glutatyon düzeyleri arasında anlamlı bir fark bulunmadı
(p>0.05). Taurin koruma ve tedavi grupları tümör kontrol grubu ile karşılaştırıldığında,
böbrek süperoksit dismutaz aktivite düzeylerinde anlamlı bir artış bulundu
( - .05). Sağlıklı kontrol ve tümör kontrol gruplarının ileri düzey oksidasyon protein
ürünleri düzeyleri karşılaştırıldığında tümör kontrol grubunda anlamlı olmayan
bir artış (p>0.05) ve taurin koruma grubu tümör kontrol grubu ile karşılaştırıldığında
ise anlamlı olmayan bir azalma saptandı (p>0.05).
Sonuç: Eksojen olarak taurin verilmesi böbrek dokusunda serbest radikal artışını
önlerken, antioksidan savunmayı da artırmıştır.</Özetçe>
<Anahtar>tümör, taurin, serbest radikaller, antioksidanlar, böbrek</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Glukoz-6-Fosfat Dehidrogenaz Genindeki Akdeniz
Mutasyonunun Mikroarray Tekniğiyle Saptanması</Başlık>
<Özetçe>Amaç: Bu çalışmada glukoz-6-fosfat dehidrogenaz eksikliği olan olguların mutasyonları
mikroarray tekniği kullanılarak belirlenmiştir.
Metotlar: Beutler yöntemiyle glukoz-6-fosfat dehidrogenaz eksikliği belirlenen 25 olgu
(17 erkek/8 kadın) incelendi. DNA örnekleri, Gd-Akdeniz mutasyonu için hibridizasyon
probu tasarlamak amacıyla, Poncz yöntemi kullanılarak elde edildi. Bunun ardından,
glukoz-6-fosfat dehidrogenaz geninin 6. eksonu çoğaltıldı. Tuzlardan arındırıldıktan
ve bağlanmamış primerler uzaklaştırıldıktan sonra, amplifiye polimeraz zincir reaksiyonu
ürünü elektronik olarak adreslendi ve NaOH ile denatüre edildi. Hibridizasyonu
takiben, sinyaller otomatik olarak tarandı ve cihazın yazılımıyla değerlendirildi.
Nanoçip Moleküler Biyoloji Çalışma İstasyonuÒ, Gd-Akdeniz mutasyonu için 25 olguyla
standardize edildi.
Bulgular: Glukoz-6-fosfat dehidrogenaz aktivitesi 0-4,9 U/gHb arasında olan toplam
25 olgu incelendi ve 13 olgu homozigot, iki olgu heterozigot, 10 olgu da Gd-Akdeniz
mutasyonu için normal olarak belirlenmiştir. Bu bulgular, altın standart olarak kabul
edilen RFLP yöntemiyle elde edilen sonuçlarla uyumlu bulundu. Dolayısıyla, Çalışma
İstasyonÒ sistemi bütün olgulardaki glukoz-6-fosfat dehidrogenaz normal ve mutant tipi
analiz etmeye uygun bulundu.
Sonuç: Bu araştırma, Türkiye’de en yaygın glukoz-6-fosfat dehidrogenaz mutasyonu
olan Gd-Akdeniz mutasyonunu belirlemek için mikroarray tekniğinin uygulandığı ilk
çalışmadır. Mikroarray tekniği fazla sayıdaki olguların, radyoaktif madde kullanılmadan,
kısa süre içerisinde test edilebilmesine olanak sağlar. Tüm olgular için genotipleme
doğru olarak belirlenmiştir.</Özetçe>
<Anahtar>Gd-Akdeniz mutasyonu, glukoz-6-fosfat dehidrogenaz eksikliği,
mikroarray</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Fisin’in Üre ve Guanidin Hidroklorür ile Gelişen Denatüre Evreleri</Başlık>
<Özetçe>Amaç: 9 M üre ve 6 M guanidin hidroklorür ile denature olan fisinin denatürasyon
evrelerini karşılaştırmaktır. Az sayıda protein bu maddelerle denatüre olduğu zaman
farklı açılma evreleri sergiler.
Metod: Fisinin doğal ve farklı denatürasyon evrelerini tanımlamak için içsel floresans,
triptofan floresansı, uzak-UV spektral sinyali ve enzim aktivitesi kullanıldı.
Bulgular: İçsel ve triptofan floresansı bulgularına göre farklı denatürasyon evreleri
oluşmuştur. Her iki evre floresans yoğunluk değişiminin büyüklüğü ve kırmızı
kaymanın derecesi bakımından farklıydı. Sırasıyla içsel ve triptofan floresansı
kullanılarak guanidin hidroklorür ile emisyon maksimumunda 12 ve 17 nm, üre
ile 3 ve10 nm kırmızıya kayma gözlenmiştir. UV absorpsiyon spektrumunlarında
hipokromizmin büyüklüğü ve uzak kırmızı kayma farkları anlamlıydı. Enzim aktivitesinde
guanidin hidroklorür %65, üre ise tam kayba yol açtı.
Sonuç: üre ve guanidine hidroklorürün fisinde ortaya çıkardığı denatürasyon
evresi anlamlı derecede farklıdır ve guanidin hidroklorür üreden daha etkilidir. Bu
sonuçlar fisinin yapı aktivite ilişkisini tesbitte yararlı olabilir.</Özetçe>
<Anahtar>denatürasyon, denatürasyon evreleri, fisin, floresans, guanidin
hidroklorür, üre</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Kolon Kanser Hücrelerinde CK18’in Hücre Ölüm Modlarını Ayrımlama
Etkinliği</Başlık>
<Özetçe>Amaç: Sitokeratin-18 bir arafilament olup kemoterapi etkinliğinin izleminde kullanıma
aday görülen bir hücre ölüm belirtecidir. Bu çalışmanın amacı; CK 18 ELISA
yönteminin hücre ölümünü belirleme etkinliğini klinikle uyumlu dozlarda FOLFIRI
kemoterapi kombinasyonu ile muamele edilmiş insan kolon kanser hücre hattında
değerlendirmektir.
Yöntem: Farklı FOLFIRI kombinasyonlarının sitotoksisiteleri MTT yöntemi ile
HCT-116 hücrelerinde değerlendirildi. Apoptotik ve nonapoptotik hücre ölümleri
M30 ve M65 CK18 ELISA yöntemi ile değerlendirildi. Akış sitometrik Anneksin
V yöntemi CK18 ile saptanan apoptotik/non apoptotik hücre ölüm oranlarını doğrulamak
için kullanıldı.
Bulgular: FOLFIRI (15/1) uygulaması apoptotik M30 düzeylerini anlamlı olarak
24 ve 48 saatte arttırdı ( - .05) ancak 72. saatte anlamlı bir değişiklik oluşturmadı
(p>0.05). Düşük M65 düzeyleri 24. ve 48. saatlerde saptanırken (p>0.05) 72. saatte
yüksek M65 düzeyleri saptandı (p>0.05). CK18 ve Anneksin V yöntem sonuçları
birbiriyle uyumluydu.
Sonuç: CK18 ELISA yönteminin FOLFIRI uygulaması ile zamana bağlı olarak
apoptotik ve nonapoptotik hücre ölümünü belirleme kapasitesi olduğu ilk defa gösterildi.
CK18 ölçümünün kolon kanser hücrelerinde bir izlem belirteci olarak kemoterapi
etkinliğini daha erken zamanda değerlendirmek için kullanışlı olabileceğini
önermekteyiz.</Özetçe>
<Anahtar>sitokeratin 18, hücre ölümü, apoptoz, kolon kanseri, FOLFIRI</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Klinik laboratuvar test sonuçlarının uluslararası ve ulusal
harmonizasyonu, standardizasyonu ve HbA1c örneği</Başlık>
<Özetçe>Farklı laboratuvarlar ya da yöntemler arasındaki eşdeğer veya uyumlu test sonuçları kaliteli
sağlık bakımı için temel gerekliliklerdendir. Bu bağlamda, standardizasyon çalışmaları
dünya genelinde yürütülmektedir. Standardizasyonun temel hedefi hasta test sonuçlarının
harmonizasyonudur. Standardizasyon metrolojik ilkelere göre yapılandırılır. Analit için referans
sistem yapılandırılmış olsa da hasta sonuçlarında laboratuvarlar arasında uyumluluk
sağlanamayabilmektedir. Laboratuvarlararası veya yöntemler arası karşılaştırma çalışmaları
test sonuçlarının uyumluluğu hakkında kanıta dayalı bilgiler sağlar. Bu yol aynı zamanda net
olarak tanımlanmamış ve referans yöntemleri bulunmamış analitlerin harmonizasyonunun
sağlanması için de yararlıdır. Çalışmamızın amacı yürütmüş olduğumuz HbA1c laboratuvarlar
arası karşılaştırma çalışması bağlamında, etkili sağlık hizmetleri için ulusal harmonizasyon
sisteminin önemini tartışmaya açmaktır. Dünyada sürdürülen klinik laboratuvar test
sonuçlarının standardizasyonu ve harmonizasyonu çalışmaları ve gelişmeler değerlendirildi;
global HbA1c standardizasyonu özetlendi, ve ulusal boyutta standardizasyon ve harmonizasyon
konusunda örnek olabileceği kanısıyla yürütülmüş olan HbA1c laboratuvarlar arası
karşılaştırma çalışması sonuçları değerlendirildi. Örnek çalışmamızda, bias düzeyleri hedef
değerlerde bulunurken laboratuvarlar arasındaki değişkenlik katsayıları her iki normal ve
patolojik düzey için hedef düzeyden yüksek bulundu. Bir miktar bilgi sağlayıcı sonuçlar elde
etmiş olsak da daha çok laboratuvarın katılımıyla karşılaştırma programları yürütülmeli ve
uygun olan her analit için ulusal harmonizasyon sistemi yapılandırılmalıdır.</Özetçe>
<Anahtar>Standardizasyon; harmonizasyon; klinik laboratuvar testleri; HbA1c;
laboratuvarlararası karşılaştırma</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Sağlıklı ve Artrit Gözlenen İshalli Buzağılarda Sinovial Sıvının Fiziksel
Özellikleri ve Hyaluronik Asit Seviyeleri</Başlık>
<Özetçe>Amaç: Bu çalışmada, ishalli buzağılarda klinik olarak enfeksiyona bağlı olarak gelişen
artritin varlığını ve/veya hastalığın prognozunu değerlendirmede kullanmak
amacıyla sinoviyal sıvı hiyaluronik asit, protein ve glukoz düzeyleri ve fiziksel
özelliklerinin araştırılması amaçlanmıştır.
Metod: Sinoviyal sıvıda viskozite suyun viskozitesi ile karşılaştırılarak değerlendirildi.
Musin koagülasyon testi sinoviyal sıvının kalitesini belirlemek amacıyla kullanıldı.
Hiyaluronik asit düzeyleri “Enzyme-Linked Immuno Sorbent Assay” ile
ölçüldü.
Bulgular: Sağlıklı buzağılara ait sinoviyal sıvı berrak sarı renkte, yüksek viskozitede
ve düşük protein içerirken; ishalli buzağıların sinoviyal sıvısı yüksek protein,
düşük viskozite ve düşük glukoz içermektedir. İlginç bir şekilde, test grubuna
ait sinoviyal sıvıda hiyaluronik asit düzeyi (1.72±0.16 mg/ml) kontrol grubuna göre
(0.96±0.04 mg/ml) önemli düzeyde yüksek bulunmuştur.
Sonuç: Veriler, ishalli buzağılardan alınan sinoviyal sıvının düşük viskozite, yüksek
hiyaluronik asit ve düşük glukoz düzeylerinin sahip olmasının hastalığın şiddetiyle
paralel olduğunu göstermektedir. Bu gözlemlerden sinoviyal sıvıda viskozite,
glukoz, protein ve hiyaluronik asit düzeylerinin analizinin veteriner kliniklere
gelen ishalli yenidoğan buzağılarda enfeksiyona bağlı olarak gelişen artrit/poliartrit
olgularının varlığının saptanmasında ve/veya hastalığın prognozunda kullanılabileceği
kanısına varılmıştır.</Özetçe>
<Anahtar>sinoviyal sıvı, hiyaluronik asit, glukoz, protein, buzağı, ishal</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Temel Tıp</Etiket>
<Başlık>Aspergillus niger M-101 Tarafından Üretilen Sitrik Asit Miktarı Düşük Molekül
Ağırlıklı Alkoller Kullanıldığında Artmaktadır]</Başlık>
<Özetçe>Amaç: Sitrik asit Asregillus niger tarafından batık kültür fermentasyonu ile üretilmektedir.
Bu üretimin verimi mikroorganizmanın suşuna bağlı olduğu kadar besi
ortamının bileşiminden de etkilenmedir.
Methods: Çalışmada Aspergillus niger M-101 tarafından sitrik asit üretimi, % 0.5-
2 derişimde methanol ve etanol gibi düşük molekül ağırlıklı alkollerin varlığında
sallamalı kültür ortamında optimize edildi. Fermentasyon ortamı olarak pancar
melası kullanıldı.
Bulgular: Metanol (% 1.5) ve etanol (% 1) fazla miktarda sitrik asit üretimi için (sırasıyla
49.33±4.23 g/l ve 40.85±0.48 g/l) uygun olarak saptandı. Farklı zaman aralıklarında
fermentasyon ortamına alkol eklenmesinin sitrik asit üretimine olan etkisine
bakıldığında; etanol için 30 saat, methanol için ise 45 saat inkübasyon süresinden
sonra en fazla üretimin (sırasıyla 44.62±2.12 g/l ve 55.13±1.53 g/l) gerçekleştiği
bulundu. Kontrol grubuna göre kıyaslandığında methanol ve etanol eklendiğindeki
verim 1.54 ve 2.33 olarak hesaplandı.
Tartışma: Optimize edilmiş koşullar altında methanol ve etanol Aspergillus niger
M-101’in hücre membranı geçirgenliğini arttırmakta ve sitrik asit fermentasyon
ortamında birikmektedir. Kinetik çalışmalar kontrol grubuna kıyasla sitrik asit
üretiminde belirgin bir artış oluğunu (p ? 0.05) göstermektedir. Sitrik asit üretimi
için en iyi sonuçlar 192 saatlik fermentasyon döneminden sonra elde edilmektedir.</Özetçe>
<Anahtar>Aspergillus niger, metanol, etanol, sitrik asit, kinetik değerlendirme</Anahtar>
<Kaynak>Türk Biyokimya Dergisi</Kaynak>
<TürkçeKarakter>sorunsuz</TürkçeKarakter>
</makale>
</data>