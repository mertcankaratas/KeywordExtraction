<?xml version="1.0" encoding="UTF-8"?>
<data>
<makale>
<Etiket></Etiket>
<Başlık>OSMANLI ŞEHİR TARİHLERİ AÇISINDAN YABANCI SEYAHATNAMELERİN KAYNAK DEĞERİ </Başlık>
<Özetçe>Osmanlı şehir tarihi yazımı sırasında başvurulabilecek kaynaklardan biri de seyahatnamelerdir. Bu eserler yazarları ister yerli ister yabancı olsun pek çok bakımdan dikkatle incelenmeye değer bilgiler ihtiva etmektedirler. Seyahatnameler her ne kadar tarihi bir kaynak olarak kabul edilme konusunda tartışma götürmeye devam etse de zamanın ve mekânın canlı bir tasviri olmaları, yazıldıkları dönemin kültürel yapısını yansıtmaları ve bize tarihe farklı bir açıdan bakma imkânı vermeleri nedeniyle her zaman dikkat çekmektedirler. Bu bağlamda Osmanlı şehir tarihlerinin bir kaynağı olarak seyahatnamelerin Osmanlı tarihçiliği açısından daha da önem kazandıkları görülmektedir. Bu yazı Türkiye’de seyahatnameler hakkında yapılan çalışmalar üzerinde genel bir değerlendirmeden sonra seyahatnamelerin şehir tarihleri açısından kaynak değerleri konusunda bazı tespitlerde bulunmayı amaçlamaktadır. 
</Özetçe>
<Anahtar>: Seyahatname, Osmanlı şehri, tarihi kaynak, şehir tarihi, tarih yazımı</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket></Etiket>
<Başlık>BİR TANZİMAT BÜROKRATININ PORTRESİ: 
KRİKOR AĞATON EFENDİ (1823- 1868)  
</Başlık>
<Özetçe>Osmanlı İmparatorluğu’nda XVIII. yüzyılın sonlarına doğru, değişim ve gelişim için dış dünya ile irtibat kurup yoğun bir reform sürecine girişle birlikte devlet dairelerin kapısı toplumun bir parçası olarak gayrimüslimlere de açılmıştır. Osmanlı çatısı altındaki Ermeniler de bu adım doğrultusunda devletin en alt kademelerinden hemen hemen en üstüne varacak şekilde bürokratik kadrolarda kendilerine yer bulmaya başlamışlardır. Bunlardan biri de imparatorluğun nazır unvanına sahip ilk gayrimüslim olan Krikor Ağaton Efendi’dir. Her ne kadar gecikmiş bir karar da olsa, oldukça mühim bir adımdır. Bürokraside yeni bir dönem başlamış ve imparatorluğun kalan yıllarında yirmiden fazla gayrimüslim yurttaş, Osmanlı kabinelerinde nazır unvanıyla görev almıştır. Ağaton Efendi, takriben yirmi yılı bulan hizmet döneminde Osmanlıcılık prensibinin maiyetine uygun bir devlet adamı kimliği ortaya koyarak, profiliyle Tanzimat bürokrasisinin aile resminde kendine yer bulmuştur. 
</Özetçe>
<Anahtar>Ağaton Efendi, gayrimüslim nazırlar, Ermeniler, Ziraat Mektebi, bürokrasi, Osmanlıcılık 
Abstract
</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>1450-1750 YILLARI ARASINDA AVRUPA’DA CADILIK 
</Başlık>
<Özetçe>Bu çalışmada Avrupa’da üç asır boyunca süren ve çoğu kadın birçok insanın ölümüyle sonuçlanan “cadı avcılığı” konu edilmiştir. İlk kez Ortaçağ döneminde kadınlara yönelik cadılık iddiaları ortaya atılmış ve devamında Hıristiyan kilisesinin batıl inançlarından beslenen ve zamanla sapkın bir teolojik fikre dönüşen cadı avları başlamıştır. Cadı avlarının ilk kurbanları ebeler ve şifacı kadınlar olmuş, bitkileri çok iyi tanıyan bu kadınların, hatta zaman zaman erkekler ve çocukların dahi, büyücü oldukları iddia edilmiş ve bu insanlar tek bir ihbar ile tutuklanarak çeşitli işkencelere maruz kalmışlardır. Çalışmanın amacı tutuklama sürecindeki sorgulama ve işkence şekillerinin yanı sıra kadınlara uygulanan insanlık dışı cadı deneylerinin de ayrıntılı bir şekilde incelenerek, “Maleus Maleficarum” ve “Cautio Criminalis” gibi kaynakların ışığında kadınları cadılaştıran asıl nedenin işkence olduğunu gösterebilmektedir. 
</Özetçe>
<Anahtar>Cadı Avcılığı, İşkence, Maleus Maleficarum, Cautio Criminalis</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRÛTİYET DÖNEMİNDE BİR MUHALİF GAZETE VE GAZETECİ: 
TÜRKİYE GAZETESİ VE ŞİRVÂNİZÂDE MAHMÛD TÂHİR 
 </Başlık>
<Özetçe>Osmanlı Demokrat Fırkası’nın da kurucularından olan Şirvânizâde Mahmûd Tâhir aynı zamanda Demokrat 
Fırkası’nın gazetesi olan Türkiye gazetesinin mesul müdürü ve başmuharririydi. Diğer Demokrat gazeteler 
olan Selâmet-i Umûmiye, Hür Memleket ve Genç Türk’te de makaleler yazmıştır. Bu gazetelerde yazdığı 
makaleler hükumeti rahatsız etmiş, Dîvân-ı Harb tarafından para cezasından, sürgüne kadar çeşitli cezalara 
çarptırılmıştır. Şirvânizâde’nin mesuliyetinde olan Türkiye gazetesi Osmanlı Demokrat Fırkası’nın bir yayın 
organı ve “Demokrasi mesleğinin hâdim ve müdâfii” olarak çıkmıştır. Gazete her daim demokrasinin 
savunusunu yapmıştır. Demokrasiyi halkın hukukunu sağlayacak ve koruyacak tek sistem olarak görmüş, 
basın özgürlüğü ve çok partililiği savunmuştur. Türkiye gazetesi ayrıca “İttihâd-ı Anâsır” fikrine sahip çıkmış, 
ülkeyi oluşturan bütün unsurların kardeşliğini vurgulamıştır. Bu çalışmada Türkiye gazetesinin demokrasi 
kavramına dair görüşlerini; Osmanlı muhalefet anlayışına katkılarını ve ülkenin siyasî, idarî, ekonomik, 
toplumsal sorunlarına yaklaşımını ortaya koymaya çalışacağız</Özetçe>
<Anahtar>: II. Meşrutiyet, Türkiye Gazetesi, Şirvanizade Mahmud Tahir, Demokrasi, 
Muhalefet, Basın.
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TÜRK TARİHİNİN KARANLIK DEVRİ 
</Başlık>
<Özetçe>Erken dönem Türk tarihi hakkında yapılan araştırmalar henüz yeterli seviyede değildir. Nitekim 
Türklerin anayurdu meselesiyle ilgili tartışmalar hâlâ devam etmektedir. Bu hususta Türklerle 
meskûn bölgelerdeki bitki ve ağaç adlarının tespiti önem kazanmaktadır. Dil araştırmaları ve Türk 
dilinin diğer lisanlarla olan münasebeti Türklerin yaşadıkları sahayı tespit etmemize ışık 
tutacaktır. Türkçenin Moğolca ile yakınlığı meselesi ve Ural-Altay dil kuramı da geniş kapsamlı 
olarak ele alınmalıdır. Avrupamerkezci tarih yazımının sunduğu veriler titizlikle gözden 
geçirilmeli ve yeni araştırmalarla mukayese edilmelidir. Türk tarihinin erken devirlerinin 
aydınlatılabilmesi için disiplinlerarası çalışmalara ihtiyaç duyulmaktadır. 
</Özetçe>
<Anahtar>Türkler, Türkçe, Türkistan, Çin, Bizans. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRUTİYET DÖNEMİ MAARİF NAZIRLARI*
</Başlık>
<Özetçe>Osmanlı modernleşme hareketinin önemli dönüm noktalarından birisi olan II. Meşrutiyet’in ilanı 
ile siyasi, iktisadi ve sosyal anlamda geleneksel yapının dışında bir takım yenilikler yapılmaya 
başlanılmıştır. İnkılâbı gerçekleştiren kadronun yapılacak olan yenilikleri halka ulaştırma ve 
kalıcı kılma yolunda kullanabilecekleri en önemli araç hiç şüphesiz ki eğitimdi. Bu durumun 
bilincinde olan iktidar güçleri eğitimi ülkenin öncelikli sorunu olarak görmüşler, kurumları, 
işleyişi ve organizasyonlarıyla bu alan üzerinde topyekûn bir çalışma başlatmışlardır. Elbette ki 
bu çalışmaların en önemli noktası tüm bu faaliyetleri yürütecek, daha açık bir ifadeyle maarif 
işlerini birinci elden yönetecek olan nazırların seçilmesiydi. Bu çalışma II. Meşrutiyet’in ilan 
edildiği tarihten I. Dünya Savaşı’nın son yıllarına kadar uzanan süreçte görev yapmış olan Maarif 
Nazırlarını ve onların faaliyetlerini konu edinmektedir. Anılan zaman diliminde asaleten ve 
vekâleten 11 Maarif Nazırı görev yapmıştır. Bu on bir nazırdan üç tanesinin farklı zaman 
dilimlerinde iki kez nazırlık koltuğuna oturmuş olmaları ve çok kısa süreli görev yapmaları 
dönemin ne derecede istikrarsız bir zaman dilimi olduğunun da kanıtıdır. Maarif teşkilatının 
zirvesinde bulunan bu kişilerin eğitim görüşlerinin doğrudan devletin maarif politikalarını da 
etkilediği düşünüldüğünde II. Meşrutiyet döneminde Nazırlık yapmış olan bu isimlerin etkileri 
araştırılmaya değer bir konudur. 
</Özetçe>
<Anahtar>II. Meşrutiyet, Maarif Nazırları, Eğitim, İttihat ve Terakki, Osmanlıda 
Modernleşme </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>III. SELİM DÖNEMİNDE İNŞAAT ORTAMINI YÖNLENDİREN İKİ 
FRANSIZ MÜHENDİS VE KALE TAMİRLERİ 
</Başlık>
<Özetçe>Bu makalede; III. Selim’in iktidarında, Karadeniz’in batısında konumlanan Osmanlı kalelerinin 
İstanbul’da bulunan iki Fransız mühendisin kararları doğrultusundaki tamirleri incelenmiştir. 
Akkirman, Bender, İsmail, Kili gibi bazı büyük kalelerin tamirleri, tabya ve palanka 
inşaatlarındaki süreç belgeler yardımıyla izlenmiştir. Fransız mühendisler, François Kauffer ile 
Joseph Gabriel Monnier’in kale yapımları hakkındaki önerileri ve bunun için hazırladıkları 
raporlar; inşaat süreçlerinin anlaşılmasını olanaklı hale getirmektedir. Bununla birlikte, kalelerde 
ve çevresinde yaşayan ahali, paşalar, bina eminleri de kendi düşünceleri ile inşaat sürecine katkı 
sağlamıştır. Bu bakış açısıyla, kalelerin içinde olduğu inşaat ortamı, inşaat işlerinin yapılabilmesi 
ve iletişimin sağlanabilmesi için geliştirilen terminoloji, inşaat usulleri, kullanılan inşaat 
malzemeleri makalenin konusunu oluşturmaktadır</Özetçe>
<Anahtar>: Osmanlı Devleti, Tabya ve kale inşaatları, III. Selim dönemi, Fransız 
mühendisler, François Kauffer, Joseph Gabriel Monnier
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>1912 SEÇİMLERİNDE MUSEVİ CEMAATİ’NDEN İTTİHATÇI 
MEBUS ADAYI SALİH B. GÜRCİ VE SEÇİM BEYANNÂMESİ 
</Başlık>
<Özetçe>Jön Türk Devrimi’nden sadece birkaç yıl sonra İmparatorluk yönetimi üzerindeki nüfuzlarını 
giderek arttıran İttihat ve Terakki Kadrosu, sorunlar karşısında bunaldıkça otoriter bir yönetim 
anlayışına yönelmeyi tercih etmişlerdir. Bu otoriter tutum ve yönetim anlayışı, 1911’de 
İttihatçılara karşı ciddi bir muhalefetin gelişmesine neden olacaktır. İttihat ve Terakki yönetimine 
karşı gelişen siyasal hareket Hürriyet ve İtilaf Fırkası adı altında teşkilatlanmıştır. Fırka henüz 
yeni kurulmuşken, İstanbul mebusluğu için yapılan ara seçimde, bir oy farkla bile olsa, Hürriyet 
ve İtilaf Fırkası’nın adayı kazanmıştır. Bu durum muhalefet gurubunda büyük bir sevinç 
yaratırken, iktidar gurubu bu sonucu, iktidardan uzaklaşmanın ilk işareti olarak değerlendirmiştir. 
Bu nedenle İttihat ve Terakki Cemiyeti (İ.T.C.), kabine ve meclis-i mebusan nezdinde bir takım 
girişimlerde bulundu. Bu çerçevede, özellikle Kanun-ı Esasi’nin 35. maddesinin değiştirilmesi 
üzerinden bir sonuca ulaşmayı ve ülkeyi seçime sürüklemeyi hedeflediler. Sonuçta İ.T.C. bu 
girişiminde bir şekilde başarılı oldu ve ülke, uzun yıllar meşruiyet sorunları tartışılacak bir seçim 
ortamına girdi. 1912 seçimleri Devletin iç ve dış siyasal sorunlarına ilişkin tartışmaların yanı sıra, 
devlet kurumlarının ıslahı ve yeniden yapılanmasına ilişkin tartışmaları da beraberinde getirdi. Bu 
nedenle kimi mebus adayları bu tartışmalarda, siyasal konumlarına göre yer aldılar. Hakkında 
Paris’te münteşir gazete yayıncılığı ve Osmanlı Telgraf Ajansı kurucu müdürlüğü dışında bilgi 
bulunmayan Salih B. Gürci de Bağdat mebusluğu adaylığı vesilesiyle yayınladığı seçim 
beyannâmesiyle, Devlet’in yeniden yapılanması ve ıslahı konusunda görüş ve düşüncelerini 
açıklama zemini bulmuştur. Bu çalışmada, Musevi milletinden bir mebus adayının portresi ile 
seçim beyannâmesinde ele aldığı konular, Başbakanlık Osmanlı Arşivleri ile Fransız Dışişleri 
Bakanlığı Arşivleri’nde bulunan bazı belgeler ışığında değerlendirilmeye çalışılacaktır. 
</Özetçe>
<Anahtar>Salih B. Gürci, Meclis-i Mebusan, İttihat ve Terakki, Seçimler, Jön Türkler </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI ŞEHİR TARİHLERİ AÇISINDAN YABANCI 
SEYAHATNAMELERİN KAYNAK DEĞERİ 
</Başlık>
<Özetçe>Osmanlı şehir tarihi yazımı sırasında başvurulabilecek kaynaklardan biri de seyahatnamelerdir. 
Bu eserler yazarları ister yerli ister yabancı olsun pek çok bakımdan dikkatle incelenmeye değer 
bilgiler ihtiva etmektedirler. Seyahatnameler her ne kadar tarihi bir kaynak olarak kabul edilme 
konusunda tartışma götürmeye devam etse de zamanın ve mekânın canlı bir tasviri olmaları, 
yazıldıkları dönemin kültürel yapısını yansıtmaları ve bize tarihe farklı bir açıdan bakma imkânı 
vermeleri nedeniyle her zaman dikkat çekmektedirler. Bu bağlamda Osmanlı şehir tarihlerinin bir 
kaynağı olarak seyahatnamelerin Osmanlı tarihçiliği açısından daha da önem kazandıkları 
görülmektedir. Bu yazı Türkiye’de seyahatnameler hakkında yapılan çalışmalar üzerinde genel bir 
değerlendirmeden sonra seyahatnamelerin şehir tarihleri açısından kaynak değerleri konusunda 
bazı tespitlerde bulunmayı amaçlamaktadır. 
</Özetçe>
<Anahtar>Seyahatname, Osmanlı şehri, tarihi kaynak, şehir tarihi, tarih yazımı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BALKAN SAVAŞLARI ve TABİİYET SORUNU 
</Başlık>
<Özetçe>Balkan Savaşları, Türk ve Balkan Tarihi açısından önemli köşe taşlarından birini oluşturmaktadır. 
Bu savaşlarla Osmanlı Devleti, topraklarının bir kısmını kaybetmenin yanında, tebaasının bir 
kısmının da başka ülke vatandaşlığına geçmesiyle karşı karşıya kalmıştır. Tabiiyet sorunu olarak 
adlandırdığımız bu durum savaş sonrasında imzalanan antlaşmalarda gündeme gelmiştir. 
Müzakereler neticesinde halka, istediği devletin tabiiyetinde yaşaması için tercih hakkı verilmiş 
ve mühlet tanınmıştır. Tercih hakkını kullanan halkın bir kısmı Osmanlı tabiiyetinde kalarak, sair 
Osmanlı topraklarına göç etmiştir. Bir kısmıysa topraklarıyla birlikte Osmanlı tabiiyetini de terk 
etmiştir. Çalışmamız Balkan Savaşları sonrasında Osmanlı Devleti’nin yaşadığı tabiiyet 
sorunlarını ve çözüm sürecini incelemektedir. 
</Özetçe>
<Anahtar>Balkan Savaşları, Tabiiyet, Osmanlı Devleti, Muhacir, Göç
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI KRONİKLERİ IŞIĞINDA 
KAPTAN-I DERYA HALİL PAŞA’NIN AKDENİZ SEFERLERİ 
(1609-1623) 
</Başlık>
<Özetçe>İnebahtı Muharebesi sonrasında Akdeniz’de cereyan eden savaşların doğasında bir değişim 
yaşanmış ve büyük donanma savaşlarının yerini korsan mücadeleleri almaya başlamıştır. XVI. 
yüzyılın sonlarından itibaren artan bu savaşlar XVII. yüzyılın ilk yarısında en üst seviyesine 
çıkmıştır. Osmanlı Devleti ve Garb Ocakları ile Malta, Toskana ve İspanyol korsanları arasındaki 
bu mücadeleler Doğu Akdeniz’in her köşesine yayılmış, artan saldırılar karşısında Osmanlı 
donanması gerek deniz trafiğini ve Müslüman hacıları korumak gerekse çeşitli yağma akınlarını 
önlemek adına yıllık düzenli seferler gerçekleştirmiştir. Belirli aralıklarla Kaptanıderyalık 
görevine getirilen Halil Paşa da söz konusu saldırıları önlemek ve bunlara karşılık vermek için 
oldukça başarılı faaliyetlerde bulunmuştur. Bu makalede Halil Paşa’nın 1609-1623 yılları 
arasında Hıristiyan korsanlara karşı Akdeniz’de giriştiği mücadeleler ve düzenlediği seferler 
Osmanlı kaynakları ışığında ele alınacaktır. 
</Özetçe>
<Anahtar>Halil Paşa, Osmanlı Donanması, Akdeniz, Toskana, Santo Stefano 
Şövalyeleri, Malta Şövalyeleri, Manfredonya </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BİR BÜYÜK DÜŞÜNCE: PEKİN HAMİDİYYE ÜNİVERSİTESİ 
</Başlık>
<Özetçe>Türkler ile Çinliler arasındaki münasebet milattan önceki devirlere kadar dayanmaktadır. 
Türklerin tarih boyunca siyasî birlik oluşturdukları topraklar içinde Kuzey Çin sahası da 
bulunmaktadır. Osmanlı padişahı II. Abdülhamid (1876-1909), İslamcılığı iç ve dış siyasette bir 
sistem haline getirmeyi hedeflemişti. Dünya İslam birliği gayesiyle, Afrika, İran, Hindistan ve 
Çin’e ajanlar göndermiştir. Eğitime ayrı bir önem veren II.Abdülhamid ülke içindeki çalışmaları 
yanında Çin Müslümanları’nın da eğitilmesi amacıyla Pekin’de Hamidiyye Üniversitesi’nin diğer 
adıyla Dâr’ül- Ulûm’il Hamidiyye’nin teşekkül etmesini sağlamıştır. Bu durum II.Abdülhamid’ in 
etki alanını göstermesi bakımından büyük önem arz etmektedir.Çünkü 1908’de II.Abdülhamid’in 
adına açılan bu eğitim kurumu o günkü şartlarda çok büyük bir olaydır ve bu oluşum, adım adım 
gerçekleşmiştir. 
</Özetçe>
<Anahtar>: II. Abdülhamid, Çin, Osmanlı Devleti, Pekin Hamidiyye Üniversitesi, 
Dâr’ül-Ulûm’il-Hamidiyye </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ERKEN İSLÂM DÖNEMİNDE ENDÜSTRİ KÖLELERİ 
VE IRAKLI TARİHÇİ AHMED SALİH EL-ALİ’NİN 
KONU İLE İLGİLİ TESPİTLERİ 
</Başlık>
<Özetçe>Kölelik insanlık tarihinin en eski kurumlarından biridir. Çeşitli nedenlerden dolayı köle 
durumuna düşen insanlar köle tüccarları tarafından varlıklı kimselere satılırdı. Sahiplerinin bir 
nevi malları haline gelen bu köleler endüstri ve daha başka sektörlerde çalıştırılırdı. Erken İslâm 
döneminde endüstri alanında istihdam edilen kölelerin sayısı çok fazla değildi. Fakat özellikle 
bayındırlık faaliyetlerinde yoğun olarak kullanılıyorlardı. Bu makalede erken İslâm döneminde 
kölelerin durumu tetkik edilecektir. Ayrıca Iraklı tarihçi Ahmed Salih el-Ali’nin konuyla ilgili 
tespit ve görüşleri üzerinde durulacaktır. 
</Özetçe>
<Anahtar>İslâm, Kölelik, Endüstri, Ticaret, Tarım </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SİCİLL-İ AHVAL DEFTERLERİNE GÖRE BERGAMA DOĞUMLU 
MEMURLAR (1827–1892) 
</Başlık>
<Özetçe>Bu çalışmada, Sicill-i Ahvâl kayıtlarından tespit edilen 21 Bergama doğumlu memur ele 
alınmıştır. Memurların doğum tarihleri, baba adı, milliyeti değerlendirilerek, aileleri ile ilgili 
özellikle babalarının mesleği ve sülale adlarıyla ilgili bilgiler ortaya konulmaya çalışıldı. Ayrıca 
hangi okullarda okudukları incelenerek eğitim durumları değerlendirildi. Memurların, işe 
mülazemet (stajyer) mi yoksa muvazzaf (kadrolu) olarak mı başladıkları, mülazemet süreleri de 
dâhil edilerek göreve başlama yaşları incelenmeye çalışıldı. Ne kadar maaş ile işe başladıkları, 
memuriyetleri sırasında ceza alıp almadıklarına dair bilgiler de verilerek Bergama doğumlu 
memurlar tanıtılmaya çalışıldı</Özetçe>
<Anahtar>Bergama, Osmanlı Devleti, Sicill-i Ahval Defterleri, Terceme-i Hal, Memur, 
Eğitim. 
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MANİSA BAĞCILAR BANKASI: KURULUŞU VE ÖRGÜTLENME 
SÜRECİ (1917-1927)
</Başlık>
<Özetçe>Osmanlı’nın son dönemlerinde ekonomik faaliyet alanları büyük ölçüde yabancı veya 
gayrimüslimlerin elindeydi. İttihat ve Terakki Millî İktisat Politikası ile, Türk ve Müslümanları 
iktisadi hayatta daha etkili kılmaya çalışmıştı. Bu politika doğrultusunda birçok şirket ve 
kooperatif yanında yerel bankalar da kurulmuştu. Özellikle Batı Anadolu, önemli tarım 
ürünlerinin yetiştirildiği ve ihracata konu edildiği bölgeydi. Bölgede İttihatçıların girişimiyle bazı 
finans kurumları oluşturulmuştu. Manisa Bağcılar Bankası da bunlardan biriydi. 1917 yılında 
kurulan banka, daha çok bağcılara yönelik faaliyet göstermişti. Banka 60 şahıs tarafından 150.000 
lira sermaye ile kurulmuştu. Örgütlenme sürecinin tamamlanması ise 1927 yılını bulmuştu. 
</Özetçe>
<Anahtar>Manisa, İzmir, Bağcılar Bankası, Finans Tarihi, Millî İktisat. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>

<makale>
<Etiket>Tarih</Etiket>
<Başlık>SİNA-FİLİSTİN CEPHESİ’NDE BRİTANYA ORDUSU: 
TEŞKİLAT VE KADRO 
</Başlık>
<Özetçe>Britanya ordusu, Birinci Dünya Savaşı’nda, Fransa’daki Batı Cephesi’nden sonra en fazla askeri 
personelini Sina-Filistin Cephesi’nde konuşlandırmıştır. Bu ordunun Sina-Filistin Cephesi’ndeki 
görev gücü olan Mısır Sefer Kuvveti’nin kadrosu, Batı Cephesi’ne (Fransa ve Belçika’ya) 1918’in 
Nisan-Ağustos döneminde yapılan birlik kaydırmalarına kadar çoğunlukla Gönüllü Ordu 
askerlerine ve Avustralya ile Yeni Zelandalı askerlere dayanmıştır. Mısır Sefer Kuvveti 
Başkomutanı Orgeneral Edmund Allenby, ihtiyaç nedeniyle 60 bin askerini Batı Cephesi’ne sevk 
etmek zorunda kalmıştır. Sevk edilen askerlerin yerine, başta Hindistan olmak üzere, dünyanın 
çeşitli ülkelerinden ve bölgelerinden gelen asker ili takviye edilen Mısır Sefer Kuvveti, 1918 
yazında çok kültürlü ve çok uluslu bir ordu niteliği kazanmıştır. 
</Özetçe>
<Anahtar>Sina-Filistin Cephesi, Britanya Ordusu, Mısır Sefer Kuvveti, Gönüllü Ordu 
(Anavatan Ordusu), Orgeneral Edmund Allenby</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>GÜNEYDOĞU ANADOLU BÖLGESİNİN III – VII. YÜZYILLARDAKİ 
TARİHİ COĞRAFYASINA İLİŞKİN ERKEN ORTAÇAĞ 
KAYNAKLARI 
</Başlık>
<Özetçe>III. yüzyıldan VII. yüzyıl ortalarına kadar devam eden ve Anadolu tarihinin en büyük 
mücadelelerinden biri olan Bizans-Sâsâni çekişmeleri, kuzeyde Kafkaslardan güneyde Suriye 
çöllerine kadar geniş bir sahada cereyan etmiştir. Fakat söz konusu mücadelelerin ana merkezi 
Fırat ve Dicle nehirlerinin suladığı bereketli toprakları ile her iki devlet için büyük önem arz eden 
Güneydoğu Anadolu bölgesidir. Coğrafyanın mücadelenin seyrine tesiri ile mücadelenin coğrafya 
üzerindeki etkileri ayrı bir araştırma konusu iken biz bu çalışmamızda amacımız söz konusu 
mücadeleler süresince yörede inşa edilip adeta mantar gibi çoğalan kaleler, garnizonlar ve 
müstahkem şehirler hakkında bilgi veren erken dönem kaynakları tespit etmektir. 
</Özetçe>
<Anahtar>Güneydoğu Anadolu, Tarihi Coğrafya, Bizans, Sâsâni, Erken Ortaçağ</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SELÇUKLULARDA ZENGİN EMÎRLER 
</Başlık>
<Özetçe>Selçuklular devrinde bazı emîrlerin çok zengin olmaları dönemin tarihçilerinin de dikkatini 
çekmiş ve bu durumu eserlerinde yansıtmışlardır. Bu makalede, dönemin kaynaklarında verilen 
bilgiler doğrultusunda Büyük Selçuklu Devleti ve Anadolu Selçuklu Devleti hizmetindeki zengin 
emirlerin kimlikleri, faaliyetleri ve sahip oldukları servet üzerinde durulmaktadır. 
</Özetçe>
<Anahtar>Selçuklular, Emir, Atabeg, Bey, Servet. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SAYMALI TAŞ PETROGLİFLERİNDEKİ TOY (ŞENLİK) 
SAHNELERİ ÜZERİNE*
</Başlık>
<Özetçe>Sadece Kırgızistan’daki Saymalı Taş’ta değil, göçer Türk kültürü içinde kalmış bütün 
coğrafyalarda kaya resimlerine rastlanmaktadır. Bu kaya resimlerinin bazıları gündelik bir takım 
uğraşıları aktarırken, bazısı ritüel konuları aktarmakta, kimisi de bulunduğu coğrafyanın hangi 
boya ait olduğunu ifade eden damgalardan oluşmaktadır. Makalemiz Saymalı Taş’ta bulanan toy 
(şenlik) sahnelerini konu edinmiştir. Bu konuyu araştıran akademisyenlerin yorumları genel 
olarak “ritüel dans” oldukları üzerinedir. Ancak maalesef bu ritüelin ne ile ilgili olduğu yolunda 
detaylı bir açıklama yapmaktan kaçınırlar. Malzemenin maddi kültür verileri ile 
karşılaştırıldığında görece az olması, kaya resimlerini yapan toplumların bunları ne amaçla 
yapmış olduklarını yazmamış olmaları belki bizim de kesin bir sonuca ulaşmamızı 
engellemektedir. Makale bu sahnelerin ne için ve ne zaman yapılmış olabileceğini, yerleşik 
kültürlerin adetleri ile karşılaştırarak eski bir efsanenin yardımıyla açıklamaya çalışmaktadır. 
</Özetçe>
<Anahtar>Saymalı Taş Kaya Resimleri, Türk Kültürü, Ergenekon, Kutsal Evlilik, 
Bozkır kültürü. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ATTİLA’NIN OĞLU DENGİZİK’İN DEVLETİ İHYA MÜCADELESİ  
</Başlık>
<Özetçe>Avrupa Hun Devleti Attila’nin ölümünden sonra parçalanma ve çöküş sürecine girdi. Bunda en 
önemli faktör Attila gibi karizmatik ve güçlü bir liderin yerinin doldurulamayarak merkezi 
otoritenin zayıflaması idi. Attila’dan sonra Hun tahtına geçen büyük oğlu İlek’in Gepidlerle 
yapılan savaşta ölmesi üzerine, hususiyetleri bakımından babası Attila’ya en çok benzeyen büyük 
oğlu Dengizik ile küçük oğlu İrnek kendilerine bağlı kuvvetlerle Karadeniz’in kuzeyine çekildiler. 
Doğu Roma’ya karşı takip edilecek siyaset konusunda iki kardeşin ihtilafa düşerek 
ayrılmalarından sonra Dengizik, Doğu Roma ile mücadele etmek için Aşağı Tuna ile Kıpçak 
bozkırı arasındaki Hun boylarından bir ordu teşkil etti. 467 yılından 469 yılına kadar Moesia 
Bölgesi’nde Doğu Roma’ya karşı kahramanca savaştı. Anagastes’in tuzağına düşen Hun ordusu 
mağlup oldu, Dengizik ise savaş meydanında öldürüldü. Kesilen başı İstanbul’a getirilerek halka 
teşhir edildi. Dengizik ile birlikte Hun Devleti de tamamen ortadan kalkmış oldu. 
</Özetçe>
<Anahtar>Avrupa Hun Devleti, Attila, Doğu Roma, Ogur Türkleri, Gepidler. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>HERODOTOS VE YABANCI KÜLTÜRLER: MISIR ÖRNEĞİ* 
</Başlık>
<Özetçe>Herodotos eserinde Mısır’ın da içinde bulunduğu bazı ülkelere seyahat ettiğini bildirmektedir. 
Onun bu gezilerini, yabancı ülkeler ve gelenekleriyle ilgili deliller toplamak için yaptığı 
yönündeki görüşün dikkatle değerlendirilmesi gerekmektedir. Zira Herodotos, Yunanlı 
olmayanların da uygarlığa kazandırdığı yenilikler veya icatlar herkes tarafından bilinsin diye 
eserini yazdığını vurgulamaktadır. Bu bağlamda, eski Yunan-Barbar antitezinin belirginleştiği bir 
dönemde yaşamasına rağmen, Yunanlı olmayan gelenekleri de kendi içinde değerli ve ilginç 
bulan ve hatta olumlu gördüklerini övmekten geri kalmayan bir tutum sergilemiştir. Bu sebeple, 
ona karşı meslektaşları, hak etmediği halde, barbar dostu (philobarbaros) suçlamasında 
bulunmuşlardır. Herodotos özellikle Mısır coğrafyası, etnografyası, kültürü ve tarihiyle ilgili 
olarak, eserinin ikinci kitabında, kendi gözlemlerinden, Mısır kaynaklarından ve bu ülkede 
yaşayan Yunanlılardan faydalanma fırsatı bularak elde ettiği bilgileri kendisinin de sorguladığı 
erken Yunan kaynaklarıyla karşılaştırma imkânı bulmuştur. Sonuçta, Herodotos yeri geldiğinde 
Mısır konusunda daha gerçekçi, tarafsız, eleştirel görüşler ve bilgiler ortaya koyabilmiştir. Bu 
noktada da kendi döneminin ırkı tarafından yapılan hata ve eksikleri dengelediği söylenebilir. 
</Özetçe>
<Anahtar>Herodotos, Mısır, Tarih yazıcılığı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRUTİYETTEN SONRA OSMANLI’DA ORTA ÖĞRETİM: 
SULTÂNÎLERİ  
</Başlık>
<Özetçe>Osmanlı eğitim modernizasyonu Cumhuriyet sonrası eğitim sistemimizin temellerini 
oluşturmaktadır. Sultan II. Mahmud ile başlayan Osmanlı sivil eğitim kurumlarının tesisi 1869 
Maârif-i Umumiye Nizamnamesi ile yeni bir şekil almıştır. Bu nizamnameye göre ilköğretim 
kurumlarını sıbyan ve rüşdiye mektepleri, ortaöğretimin kurumlarını ise idâdî ve sultânî 
mektepleri oluşturacaktı. Bu hiyerarşide ortaöğretimin birinci kademesini idâdîlerin, ikinci 
kademesini ise sultânîlerin oluşturması planlanmıştı. Tarihi süreçte, sultânîler açılamamış ve 
ortaöğretimin ikinci kademesini, teşkil edilen yedi senelik idâdîler oluşturmuştur. 1910 yılından 
sonra yede senelik idâdîlerin sultânî şekline dönüştürülmesine başlanmıştır. 1914 yılından sonra 
ise tüm yedi yıllık idâdîlerin sultânî şekline dönüştürülmesine karar verilmiştir. O tarihten sonra 
Osmanlı eğitim sistemindeki ortaöğretim kurumlarını sultânîler oluşturmuştur. Yeni teşkil edilen 
bu sultânî mekteplerinin yapısında, öğretim süresinde, programlarında ve kadrolarında, nicelik 
olarak, önemli değişiklikler yapıldığı gibi nitelik olarak da yenilikler gerçekleştirilmek 
istenmiştir. Sultânîler, bir kısım değişikliklerle birlikte, Türkiye Cumhuriyeti’nin ortaöğretim 
kurumlarını oluşturan orta mektepler ve liseler olarak varlığını sürdürmüştür. 
</Özetçe>
<Anahtar>Sultânî, II. Meşrutiyet, Türk Eğitim Tarihi, Osmanlı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>YENİ ASUR METİNLERİNDE GEÇEN AY İSİMLERİ 
</Başlık>
<Özetçe>Ay yılı esasına dayanan bir takvim kullandıkları anlaşılan Asurlulardan günümüze pek çok çivi 
yazılı belge intikal etmiştir. Özellikle Yeni Asur Devri (yak. M.Ö. 934-609) olarak adlandırılan 
dönemden kalma metinlerde, ay isimlerinin netleştiği ve tarih düşme ihtiyacı hissedilen her 
belgede bir ay isminin zikredildiği görülmektedir. Ay isimlerini ihtiva eden söz konusu 
belgelerden dönemin sosyal, siyasi, ekonomik, hukuki ve dini yapısı hakkında bilgi edinmek 
mümkün olmaktadır. Yeni Asur metinlerinde, Nisannu, Ayaru, Simanu, Du’?zu, ?bu, Ul?lu, 
Tašritu, Arahsamna, Kislimu, Tebetu, Šab?tu, Addaru gibi ay isimleri tespit edilmiş, bunlardan 
bazıları çok az değişiklikle günümüze kadar mevcudiyetini devam ettirmiştir. 
</Özetçe>
<Anahtar>Yeni Asur Devri, Ay isimleri, Ay takvimi, Ay yılı, Mezopotamya takvimi</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MANİSA MEDRESELERİ NÜFUS YOKLAMA DEFTERİ 
 </Başlık>
<Özetçe>Osmanlı Devleti’nde ilk nüfus sayımı 1831 yılında yapılmış ve daha sonraki yıllarda belli 
aralıklarla yapılan yoklamalarla nüfusta meydana gelen değişiklikler tespit edilmiştir. Manisa 
şer’iyye sicilleri içerisinde yer alan 278 numaralı Manisa medreseleri nüfus yoklama defteri de 
1834 ile 1840 yılları arasında Manisa medreselerinde barınan nüfusta meydana gelen 
değişiklikleri göstermektedir. Defterdeki bilgilerden Manisa medreselerinin adlarını, nerede 
bulunduklarını, medreselerde kaç kişi barındığını, barınan kişilerin nereli olduklarını, yaşlarını ve 
fiziksel özelliklerini öğrenebilmekteyiz. Yine defterden nüfusla ilgili olarak ölüm, nakil, firar gibi 
olaylar hakkında bilgi edinmekteyiz. Defterde verilen bu türden bilgiler çalışmamızda farklı 
başlıklar altında ele alınarak değerlendirilmiştir. 
</Özetçe>
<Anahtar>Manisa, Saruhan, Eğitim, Medrese, Osmanlı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>CHRONICA MAIORA’DA MOĞOL İMAJI 
</Başlık>
<Özetçe>1236’da Moğollar yeni ve uzun soluklu bir sefere giriştiklerinde Avrupa’daki hiç kimse bu seferin 
Avrupa’ya yöneleceğinin farkında değildi. Ancak 1241’de birden bire daha önce adlarını bile 
duymadıkları bir düşmanla karşı karşıya geldiler. Moğollar Leignitz ve Mohi’de Avrupa’nın iki 
büyük ordusunu yok ettikten ve Balkanlara doğru ilerleyerek buralarda da faaliyet gösterdikten 
sonra geri çekildiler. Ancak arkalarında yıkılmış kent ve kasabalar ile acı hatıralar bıraktılar. Din 
adamlarının birbirlerine Moğol istilası ile ilgili olarak gönderdikleri mektuplar bir taraftan 
yaşadıkları buhranı gösterirken diğer taraftan Moğolları nasıl algıladıklarını da aksettirmektedir. 
Bu mektuplardan önemli bir kısmı bugün sadece Chronica Maiora adlı kronikte bulunmaktadır. 
Bunun yanında eserde yazarın Moğollarla ilgili şahsi değerlendirmeleri de bulunmaktadır. Bu 
açıdan bakıldığında eser bizzat Moğol işgali ile karşılaşanların ve onların yazdıklarını okuyanların 
Moğol algısını yansıtır. Bunun yanında eserde zaman içinde Moğollarla kurulan diplomatik 
ilişkilerin tesiriyle Moğol algısının nasıl bir değişimden geçtiğini de gösteren bilgiler vardır. 
İşgalin ilk yıllarında Moğollar şeytani ve kanunsuz bir halk olarak tanımlanırken temasların 
gelişmesi neticesinde bu kötü özellikler ortadan kalkmış hatta Moğolları takdir eden bir bakış 
açısı ortaya çıkmıştır. Makalede Chronica Maiora’da Moğol algısı incelenecek ve süreç içindeki 
değişimi takip edilecektir. 
</Özetçe>
<Anahtar>Moğol, Parisli Matthew, Tatar, İngiltere, Macaristan.</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>
URARTU KRALLIĞI’NIN TARİHİ COĞRAFYASI HAKKINDA YENİ 
ÖNERİLER  </Başlık>
<Özetçe>Assur yazılı kaynaklarında “Uruatri” olarak geçen ve MÖ 1273 yılında tarih sahnesine çıkan 
Urartular, batıda Fırat Nehri’nden doğuda İran Azerbaycan’ına, kuzeyde Gökçe Göl ile Aras 
vadisinden güneyde Toroslar ve Urmiye Gölü’nün güneyine kadar uzanan geniş bir coğrafyaya 
egemen olmuş ve Yakındoğu’nun en büyük devletlerinden biri olmuştur. Krallığın çekirdek 
bölgesi bugünkü Van Kalesi ve çevresidir ki bu yüzden Urartu Krallığı’na zaman zaman “Van 
Krallığı” da denilmektedir. Doğal bir kale görünümünde olan Van büyük bir başkentin kurulması 
ve gelişmesi için tüm koşullara sahipti. Ancak Doğu Anadolu bölgesinde yer alan diğer kentler 
siyasi ve tarihi olarak bu kadar büyük bir öneme sahip olamamışlardı. Urartu yerleşimleri genel 
olarak Doğu Anadolu başta olmak üzere Gürcistan, Ermenistan, Nahçıvan, İran, Irak topraklarına 
kadar yayılmıştır. </Özetçe>
<Anahtar>Demir Çağı, Urartu Krallığı, Asur İmparatorluğu, Doğu Anadolu, Tarihi 
Coğrafya. 
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>HİNT ASKERLERİNİN SİNGAPUR’DAKİ İSYANI (1915) 
</Başlık>
<Özetçe>İngiliz İmparatorluğu’nun Uzakdoğu kolonilerinden biri olan Singapur I. Dünya Savaşı yıllarında 
İngiliz idaresine karşı girişilen en ciddi Hint askeri isyanlarından birisine şahit olmuştur. Tamamı 
Müslüman Hintlilerden oluşan birlik içerisinde, savaşın başlarından itibaren hissedilen 
hoşnutsuzluğu İngiliz yetkililer fark ederek tedbir amaçlı olarak birliğin yeri değiştirilmek 
istenmişse de isyan aniden patlak vermiştir. İsyanın oluşumunda Osmanlı Devleti ve Almanya’nın 
propaganda faaliyetleri ve bunun yanında Amerika’da örgütlenerek Uzakdoğu’nun pek çok 
limanına açılan Ghadr [Gadr] Partisi mensubu Hintli milliyetçilerin de çalışmaları etkili olmuştur. 
Buna rağmen isyanın işleyiş biçiminden isyancıların net bir amaç ve hedefleri ayrıca isyanı 
yönlendirecek ciddi liderleri olmadığı anlaşılmaktadır. İsyanı müttefik donanmaların desteği ile 
bastıran İngiliz koloni yönetimi, yakalanan Hintli askerleri sert bir biçimde cezalandırmıştır. Bu 
çalışmanın hedefi Türk ve İngiliz arşiv kayıtları ve ilk elden kaynaklardan faydalanarak isyanın 
amacını, arka planını ve sebeplerini ortaya koymaktır. 
</Özetçe>
<Anahtar>Singapur, I. Dünya Savaşı, Hint askerleri, V. Hafif Piyade Birliği</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MEYYÂFÂRİKÎN İSMİ ÜZERİNE BİR SORUŞTURMA 
</Başlık>
<Özetçe>Meyyâfârikîn, günümüzde Diyarbakır’ın ilçelerinden biri olan Silvan’ın eski ismidir. Ortaçağ 
İslâm dünyasının siyaset ve kültür merkezlerinden biri olan Meyyâfârikîn, tarihsel Cezîre 
coğrafyasının önemli şehirlerinden biridir. Mervânîlere başkentlik etmiş olup bazı tarihsel 
dönemlerde Amid’den (Diyarbakır) daha gelişmiş bir görünün arz eden şehir için tarih boyunca 
kullanılan Martyropolis, Meyyâfârikîn, Mefârikîn, Farkîn ve Silvan gibi çeşitli isimler vardır. Bu 
çalışmada söz konusu isimler üzerinde duracak, Meyyâfârikîn isminin tahlilini yapacağız. 
</Özetçe>
<Anahtar>Meyyâfârikîn, Silvan, Diyârbekir, Cezîre coğrafyası. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>KARAMANOĞULLARININ KÖKENİ MESELESİ 
</Başlık>
<Özetçe>Tarihte bir çok devlet ve beyliğin kökeni tartışmaları ilim alemini meşgul etmiştir. 
Karamanoğullarının kökeni meselesi de bu tartışmalı konulardan birisi olmuştur. Onların hangi 
Oğuz boyundan geldiği ile ilgili olarak farklı görüşler ileri sürülmüştür. Bu noktada 
Karamanoğullarının Avşar mı yoksa Salur mu olduğu tarihi kaynaklara dayanarak ileri 
sürülmüştür. Bu makalede kullanılan yeni bir kaynağa dayanarak Karamanlıların Bayındır 
boyundan geldiği görüşü de dile getirilmiştir. Fakat bütün bu görüşlere rağmen kaynakların 
tenkitli kullanımı neticesinde Karamanoğullarının mevcut kaynaklar çerçevesinde herhangi bir 
Oğuz boyuna dayandırılamayacağı bu çalışmada özellikle vurgulanmıştır. </Özetçe>
<Anahtar>Karamanoğulları, Oğuzlar, Avşar, Salur, Bayındır, İbn Bibi, Yazıcızade. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI SALTANAT RÜYALARI VE TARİHÎ BAĞLAM 
</Başlık>
<Özetçe>Osmanlı Devleti’nin kuruluşu meselesi kadar, ilk Osmanlı kroniklerinin içeriği de hâlâ tarihçilerin 
en çok tartıştığı konular arasındadır. Bunun sebebi olarak, dönem hakkında eldeki kaynakların 
birçok noktada yetersiz oluşu ve tartışmalı bilgiler içermesi gösterilmektedir. Sorunun üstesinden 
gelebilmek için kaynakların eleştirel yöntemle her defasında yeniden ele alınması gerekir. 
Osmanlı saltanatını müjdeleyen çeşitli tipteki rüyaları inceleyen bu çalışma, bir taraftan Osmanlı 
hâkimiyetinin kaynağını sorgularken, diğer taraftan eleştirel yaklaşımla muasır kaynaklardaki 
verileri yeniden yorumlamayı amaç edinmiştir. Bu bağlamda, ilk dönem Osmanlı kroniklerinde 
karşımıza çıkan Göbekten Çıkan Ağaç Motifli Rüya gibi saltanat rüyaları bahse konu edilmiştir. 
Türk-İslam devlet geleneğinde ilk örneklerine tesadüf edilen bu rüyaların içeriklerine, Osmanlı 
kronik yazarları tarafından birtakım ilaveler yapılmış ve yeni motifler eklenmiştir. Bu şekilde 
Osmanlı Tipi derleme rüya rivayetleri ortaya çıkmıştır. Osmanlılar tarafından eklenen yeni 
unsurların, dönemin siyasî söylemlerinin izlerini taşıdığı anlaşılmaktadır. Saltanat rüyalarına 
eklenen Selçuklu motifleri ile Anadolu Selçuklu Devleti’ne vâris olma iddiası dile getirilirken, 
Şeyh Edebali kimliği ile de kuruluşta gazi dervişlerin oynadığı rol vurgulanmıştır. Neticede bu 
ilave motiflerden yola çıkarak rüyaların tarihî bağlamı belirlenmiştir. 
</Özetçe>
<Anahtar>Osmanlı Saltanat Rüyaları, Osman Bey, Ertuğrul Bey, Şeyh Edebali</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>EVLİYA ÇELEBİ’NİN SEYAHATNÂMESİ’NDE GAZ? 
</Başlık>
<Özetçe>Seyahat ve gaza tutkusu Evliya Çelebi’de özdeşleşmiş bir duygudur. Seyahat etmek için her 
imkânı değerlendiren Evliya, savaşları da gezi için bir fırsat bilmiştir. Görevleri vesilesi ile çok 
sayıda sefere iştirak etmiş, bizzat düşmanla savaşmış ve katıldığı savaşları oldukça renkli ve akıcı 
bir üslupla tasvir etmiştir. Evliya’nın savaş anlatımı, Osmanlı savaş tarihi için oldukça önemli 
veriler sunmaktadır. Özellikle kronik ve resmi belgelerde eksik bırakılmış olan askerin ruh hali, 
beklentileri, motivasyonu ve gaza düşüncesi hakkında Seyahatname vazgeçilmez bir eserdir. 
Evliya Çelebi’nin verdiği bilgiler, Osmanlı ordusunun, Allah yolunda savaşmak şeklinde formule 
edilen bir gazâ ideolojisine sahip bulunduğunu göstermektedir. Yine ideolojinin meşrulaştırdığı 
ganimet, yağma ve askerlerin kişisel beklentilerinin, dini duygular kadar etkili bir güdüleyici 
olduğu anlaşılmaktadır. 
</Özetçe>
<Anahtar>Evliya Çelebi, Osmanlı Ordusu, Gazâ, Ganimet. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XI. YÜZYILDA BİZANS-NORMAN İLİŞKİLERİNE BAKIŞ 
</Başlık>
<Özetçe>Bizans’ın 1025-1081 yılları arasındaki buhranlı döneminden sonra, I. Aleksios’un tahta çıkması 
ve İmparatorluğun güçlü bir idareciye kavuşması Bizans adına önemli bir gelişmeydi. İmparator I. 
Aleksios döneminde Bizans’ı uğraştıran en önemli iki tehlike ise Norman ve Türk tehdidi oldu. 
Bu makalede XI. yüzyılda ve ağırlıklı olarak İmparator I. Aleksios Komnenos döneminde 
İmparatorluğun en çok mücadele ve münasebette bulunduğu unsurlardan biri olan Normanlar ile 
ilişkisi incelenecektir. Bizans İmparatorluğu’nun Normanlarla münasebetine, onları Bizans 
ordusuna ücretli asker olarak alma veyahut evlilik yoluyla onları kendi yanına çekip 
İmparatorluğu tehdit eden Norman tehlikesini bu şekilde ortadan kaldırmasına değinilecektir. 
Ayrıca Bizans’ın Balkanlarda Peçenek ve Kumanlarla; Anadolu’da ise Selçuklularla mücadele 
ettiği ve batı sınırında da Güney İtalyalı Normanlara karşı savaştığı sırada, içinde bulunduğu zor 
durumdan kurtulmak için, ikili bir siyaset izleyerek, Türklerle anlaşma yapmasına; Türklere karşı 
mücadelede ise Normanlarla işbirliği içinde bulunmasına yer verilecektir. 
</Özetçe>
<Anahtar>Avrupa’sı, Bizans, Normanlar, Türkler, I. Aleksios Komnenos. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TARİHİ KAYNAKLARA GÖRE CÜÇİ ADININ KÖKENİ 
VE CENGİZ KAĞAN’A OĞUL OLMA SORUNSALI 
</Başlık>
<Özetçe>Moğol Tarihi’nin en önemli şahsiyetlerinin başında şüphesiz Cengiz Kağan ve oğulları 
gelmektedir. Cengiz’in en büyük oğlu olan Cüçi, henüz babasının sağlığında ölmüş ve onun 
mirası olan Cüçi Ulusu’nun sınırlarını, oğulları Batu ve Berke başta olmak üzere, diğer Altın 
Orda Hanları daha da genişletmiştir. Cüçi, diğer kardeşlerine kıyasla daha geri planda kalmış gibi 
görünse de, zekâsı ve ileri görüşlülüğü sayesinde Cengiz’in zaferlerinde önemli bir rol 
üstlenmiştir. Cüçi’nin, babası Cengiz’in hayatında edindiği yer mutlak suretle dikkate şayandır. 
Gerek kaynaklardaki veriler gerekse Cüçi adının onomastik açıdan incelenmesi neticesinde 
Cengiz’in Cüçi’yi gerçek oğlu olarak kabul ettiği anlaşılmaktadır. 
</Özetçe>
<Anahtar>Cüçi, Cengiz Kağan, Moğollar, Moğolca, Onomastik. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ANKARA’NIN BAŞKENT İLAN EDİLİŞİNE İSTANBUL BASINININ 
TEPKİLERİ 
</Başlık>
<Özetçe>İstanbul basını, Milli Mücadele’nin sona erip devrim sürecinin başladığı dönemde, bazı yayın 
organları aracılığıyla, Ankara’ya muhalif bir tutum takınmıştır. Bu muhalefeti izlemek, Milli 
Mücadele kadrolarının yaşadığı ayrışmayı takip etmek için zorunludur. Çünkü bu basın organları, 
kendi düşüncelerinin yanı sıra Ankara’ya muhalefet eden siyasilerin görüşlerini de, büyük bir 
istekle sütunlarına taşımışlardır. Dolayısıyla, İstanbul basını üzerinden Ankara’nın başkent ilan 
edilişine verilen tepkileri incelemek, Türk devrim tarihi yazıcılığı için önemli bir veridir. Bununla 
birlikte, Ankara ile tüm İstanbul basınının arası açık değildir. Hükümet ile birlikte hareket eden 
basın organlarının, bu birlikteliklerinin dayandığı temelleri ve gerekçeleri görmek, 1923 yılı 
Türkiye’sinde basın-iktidar ilişkilerinin analizi için önemli bir veridir. 
</Özetçe>
<Anahtar>İstanbul basını, Ankara, Tanin, Vatan, İleri, Vakit. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>YUNANİSTAN’DA FİLORTODOKS KOMPLO’NUN ORTAYA ÇIKIŞI 
(1839) VE OSMANLI İMPARATORLUĞU 
</Başlık>
<Özetçe>1821 yılında başlayan Yunan İhtilâli, Osmanlı Devleti tarafından bir türlü bastırılamayınca Rusya 
ve İngiltere’nin müdahalesi ve ardından Fransa’nın da onlara katılmasıyla uluslar arası bir mesele 
haline geldi. Bu güçlerin yardımıyla sonuçta onların himayesinde bağımsız bir Yunanistan ortaya 
çıkarıldı. İhtilal sırasında bu güçlere dayanarak siyaset yapan Yunanlı hizipler, bağımsızlığın 
ardından ülkede bu güçlerin adını taşıyan partiler haline gelmişlerdi. Koruyucu Güçlerin mutlak 
monarşi rejimini Yunanistan için uygun görmeleri üzerine Bavyera kraliyet ailesinden Prens Otto 
Yunanistan Kralı olarak seçildi. Böylece 1833’den itibaren Yunanistan’da Bavyera idaresi hâkim 
oldu. Bavyeralıların icraatları özellikle Rus yanlılarından oluşan ve Ortodoksluğu korumayı ve 
yüceltmeyi amaçlayan Rus Partisini memnun etmiyordu. Nihayetinde Rusofillerden bazıları 
Filortodoks Cemiyeti kurarak Ortodoksluğu üstün kılmak adına bir komploya kalkıştılar. 
Hazırladıkları komplo başarısız oldu. Bu makalede Filortodoks Cemiyetin ortaya çıkışı ve komplo 
hakkında bilgi verilmesinin yanısıra komplonun Osmanlı Devleti’ni ilgilendiren yönü ve Osmanlı 
devlet adamlarının komploya karşı tepkisi üzerinde durulacaktır. 
</Özetçe>
<Anahtar>Yunanistan, Rusofil, Filortodoks Cemiyeti, Osmanlı İmparatorluğu. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>KLASİK VE ÇAĞDAŞ KAYNAKLAR IŞIĞINDA 
TURAN-İRAN KAVRAMI VE TARİHSEL COĞRAFYASI 
</Başlık>
<Özetçe>Turan ve İran kavramları genelde iki milletin adı olarak bilinir. Hâlbuki bu çok basit bir 
yanılgıdan ibarettir. Dikkatli bir şekilde bu konuyu incelediğimiz zaman Turan ve İran 
kavramlarının iki millete ait birer isim değil de iki ayrı coğrafyanın adı olduğunu net olarak 
görürüz. Hem de birbirine komşu iki coğrafyanın hatta iki ayrı ülkenin adıdır. Her iki coğrafya da 
birbirine yakın kültür, dil, din ve ananeye sahip boy ve toplulukların bir arada yaşamış oldukları 
iki ayrı ülkeden ibarettir. Turan adı verilen coğrafya Türklerin ve Türklerle akraba diğer 
kavimlerin üzerinde yaşamış oldukları, İran ve Çin arasında kalan ve hatta Horasan’ı içerisine 
alan kısımdır. İran ise Aryen kavimlerinin üzerinde yaşamış olduğu ve Turan ile Mezopotamya 
arasında kalan toprakların adıdır. Çoğu zaman bizler İran’dan kastın Farslar ve Turan’dan kastın 
Türkler olduğunu zannederiz. Hâlbuki yapmış olduğumuz bu kısa çalışmayla durumun hiçte 
bundan ibaret olmadığını ve bu iki kavramın anlamlarının daha geniş ve kapsamlı olduklarını 
görmüş olduk. 
</Özetçe>
<Anahtar>Aryen, Turan, İran, Alper Tunga, Saka. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BOZCAADA’NIN 1840’DA SOSYAL VE EKONOMİK YAPISINA DAİR 
TESPİT VE DEĞERLENDİRMELER 
</Başlık>
<Özetçe>Bu çalışmanın amacı, Bozcaada’nın 1840 yılındaki sosyal ve ekonomik özellikleri hakkında 
veriler ortaya koymak ve bu veriler ışığında bazı değerlendirmeler yapmaktır. Çalışmanın 
kaynağını, Bozcaada’ya ait 16036 ve 16037 numaralı iki temettuât defteri oluşturmaktadır. 
Çalışmada, hanelerin yapısı, servet ve gelirleriyle vergi yükleri ele alınmıştır. Tarım, bağcılık ve 
hayvancılığa dair bilgiler verilmiştir. Hane reislerinin ad, unvan ve lakapları da ele alınan konular 
arasındadır. Bozcaada, Türk ve Rumların birlikte yaşadıkları tek bir yerleşim merkezinden 
ibarettir. Adanın coğrafî ve iklim şartları sadece bağcılığa elverişlidir. 
</Özetçe>
<Anahtar>Bozcaada, Temettuât Defteri, Çanakkale, Osmanlı Devleti. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SİPEHSÂLÂR: II. GAZNELİLER 
</Başlık>
<Özetçe>Sipehsâlârlık, Gazneli Devleti’nin idarî organizasyonunda önemli bir makam idi. Başlangıçta 
hanedan mensuplarının Horasan sipehsâlârı olarak görev yaptıkları anlaşılmaktadır. Ancak Sultan 
Mes’ûd döneminde Selçukluların Horasan’a hâkim olmalarının ardından durum değişmiş ve bu 
makama getirilen kişiler sadece Gazneli ordularının başkomutanlığı görevini yürütmüşlerdir. 
Gazneli ordusunun savaş düzeninde sipehsâlar genelde sağ kanatta yer almaktadır. Sipehsâlâr, 
zaman zaman görevi icabı emrindeki askerlere sultanın önünde geçit resmi yaptırmaktadır. 
Gönderildikleri veya tayin edildikleri bölgede adlarına hutbe okunmaktadır. Sultan Mes’ûd 
döneminde orduyla ilgili konularda sultan tarafından yapılan toplantılara sipehsâlâr da 
katılmaktadır. Bu makalede Gazneliler döneminde sipehsâlârlığın gelişimi ve bu görevde bulunan 
şahısların faaliyetleri üzerinde durulmaktadır. 
</Özetçe>
<Anahtar>Sipehsâlâr, Gazneliler, Horasan, İran. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>DANİŞMENDOĞLU MELİK ŞEMSEDDİN İSMAİL DÖNEMİNDE 
BASILMIŞ BİR BAKIR SİKKE
</Başlık>
<Özetçe>Balıkesir Kuva-yi Milliye Müzesi sikke seksiyonunda yer alan Melik Şemseddin İsmail 
döneminde basılan bakır sikke Anadolu’da yaşanan kültürel etkileşime açık bir örnektir. Bakır 
sikkenin ön yüzünde yer alan, Bizans sikke ikonografisi üslubunda kare arkalıklı tahtta oturan İsa 
betiminin Danişmendoğulları tarafından da kullanılması, Anadolu’da bu dönemde yaşanan siyasi, 
kültürel ve ticari durumu gözler önüne sermektedir. 
</Özetçe>
<Anahtar>Danişmendoğulları Sikkeleri, Bizans, Balıkesir Kuva-yi Milliye Müzesi, 
Melik Şemseddin İsmail. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BATI ANADOLU’NUN YOL AĞI ARAŞTIRMALARI- III 
İZMİR’İN ARDALANINDA KERVAN YOLLARI 
</Başlık>
<Özetçe>İzmir limanı, hinterlandındaki Aşağı Büyük Menderes Havzası’nın üretiminin pazarlanmasında 
oldukça önemlidir. Limanının hinterlandı olan Menderes Havzasından gelen yollar eskiçağlardan 
beri kullanılmıştır. Kervanların limana mal taşıdığı bu yollar bölge genelinde çok yönlü ve karışık 
bir görünümdedir. Büyük Menderes nehrinin ve onun kollarının ortaya çıkardığı vadiler doğal 
yollar meydana getirmiş, bu durum beraberinde sancağın zengin toponomik dokusuyla uyumlu, 
zaman ve mesafe avantajı sağlamak için iktisadi ulaşım stratejileri de yaratmıştır. Bu makalede 
kervan yollarının Kuşadası Limanına ulaştıkları güzergahlar incelenecektir. Çalışmanın en önemli 
kaynakları öncelikle bölgede tarafımızdan yürütülen alan araştırması ve arşiv belgeleridir. 
</Özetçe>
<Anahtar>kervan yolları, Kuşadası, Aydın, İzmir, Menderes. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İZMİR İNGİLİZ BAŞKONSOLOSLUĞUNUN ASKERİ İSTİHBARAT 
FAALİYETLERİ (1878-1914) 
</Başlık>
<Özetçe>İngiliz Levant konsolosluk hizmetleri, 1825 yılından itibaren on dokuzuncu yüzyıl süresince 
İngiltere’nin Osmanlı İmparatorluğu ile geliştirdiği siyasetiyle paralel bir durum arz etmiştir. 
1870’lere kadar Osmanlı topraklarını koruma siyaseti, konsolosluk hizmetlerinin siyasi ve ticari 
yönlerini hemen hemen eşit düzeyde etkilemişken, 1878 Berlin Antlaşması ardından 
İmparatorluğun toprak bütünlüğünün korunması yerine kontrollü paylaşıma dönüştüğü yıllarda, 
konsolosların görevlerinin de siyasi yönü ağır basmaya başlamıştır. Bu makalede, İzmir İngiliz 
Başkonsolosluğunun en hacimli raporları olan askerî istihbaratla ilgili raporlar değerlendirildi. 
Raporlardaki yoğunluk, İzmir’in ticari öneminin ona kazandırdığı stratejik konumu ile 1878 -
1914 yılları arasındaki İmparatorluğun son döneminde meydana gelen ayaklanma ve savaşlar 
sebebiyle yaşanan yoğun askeri hareketlilikle açıklanabilir. 
</Özetçe>
<Anahtar>: İzmir, İngiliz Konsolosluğu, Askerî İstihbarat, Batı Anadolu
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İONİALILAR VE İONİA’DAKİ KABİLE TEŞKİLATLANMASI 
</Başlık>
<Özetçe>M.Ö. VIII. yüzyıldan itibaren Batı Anadolu’da ağırlığını hissettiren ve uygarlığın temelini atan 
halk İonialılardır. Makalemizde antik yazarların eserlerinde İonia hakkında verdikleri bilgilere 
değindik. Ayrıca tarihsel oluşumu açısından üzerinde fazla durulmamış olan İonialıların kabile 
teşkilatına yer vermeye çalıştık. İon topluluklarının bir kısmının dört farklı kabileye ayrılmış 
olduğu görülmektedir: Geleontes (Soylular), Aigikoreis (Koyun çobanları), Argadeis (Çiftçiler) 
ve Hopletes (Savaşçılar). Özellikle M.Ö. VI. yüzyıl ortalarındaki İonialıların sahip oldukları 
yurttaşlık örgütlenmesini ele almak suretiyle İon göçleri üzerinde durulmuştur. 
</Özetçe>
<Anahtar>Anadolu, İon, İonia, Göç, Hellen. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MACAR KAYNAKLARINA GÖRE GYULA ANDRÁSSY VE 
OSMANLI-MACAR İLİŞKİLERİ (1875 - 1878) 
</Başlık>
<Özetçe>1867-1871 yılları arasında Macar Başbakanı ve Milli Savunma Bakanı olan Kont Gyula 
Andrássy, 1871’de Avusturya-Macaristan İmparatorluğu’nun ortak dışişleri bakanlığına 
getirilmiştir. Andrássy’nin dışişleri bakanlığı döneminde Avusturya-Macaristan İmparatorluğu 
için doğu meselesi sayılan olaylar, 1875’de Osmanlı Devleti’ne karşı Hersek isyanı ile başlayıp, 
1876”da Sırbistan ve Karadağ’ın Osmanlı Devleti’ne savaş ilan etmesi ile devam etmiştir. Rusya 
1877 yılında Budapeşte’de imzalanan bir sözleşme ile Avusturya-Macaristan İmparatorluğu’nun 
tarafsızlığını sağlayarak Osmanlı Devleti’ne saldırmıştır. Savaş sonunda Ayastefanos Antlaşması 
ile Rus hâkimiyet alanının büyümesi nedeniyle, Balkanlarda Rus karşıtı politika izlemeye çalışan 
Andrássy, antlaşmanın revizyonu için, Berlin’de bir kongrenin toplanmasında önemli rol 
üstlenmiştir. Berlin Kongresi ise Avusturya-Macaristan açısından Bosna-Hersek’in işgali sürecini 
başlatmıştır. Macar kamuoyu ise doğu meselesi sürecinde Türklerin toprak bütünlüğünden yana 
bir tavır sergilemiştir. Bu çalışmada Macar kaynaklarına göre, Gyula Andrássy’nin 1875-1878 
yılları arasında cereyan eden olaylara karşı izlediği politikanın neden ve sonuçları, dönemin 
Osmanlı-Macar ilişkileri çerçevesinde ele alınarak ortaya konulmuştur. 
</Özetçe>
<Anahtar>Gyula Andrássy, Osmanlı Devleti, Avusturya-Macaristan İmparatorluğu, 
Rus Çarlığı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TOROS BULGARLARI ANADOLU’YA NEREDEN GELDİ? 
</Başlık>
<Özetçe>Selçuklu döneminde Orta Toroslarda karşımıza Bulgar ismini taşıyan bir Türk taifesi çıkmaktadır. 
Bunların kökeni bazı tartışmalara sebep olmuştur. Bu çalışmada işbu Bulgarların 920’li yıllarda 
önce İdil Bulgar’dan Macaristan’a geldikleri, oradan da Tarsus’taki Arap idaresine bağlı 
donanmaya katılarak Çukurova’ya göçtükleri gösterilmektedir. Onların göçünün hemen ardından 
Bizans bölgeyi ele geçirince, bu Bulgarların içerdeki dağlık alanlara çekildikleri anlaşılıyor ki, 
buralara halen Bulgar dağları denmektedir. Bu dağlardaki Bulgarlar Karaman hakimiyeti 
döneminde Anadolu Türklüğüne intibak etmiş gözüküyorlar. 
</Özetçe>
<Anahtar>Bulgarlar, Macarlar, Bizans, Selçuklular, Karamanlılar, Toros Bulgarları </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>AVARLAR
</Başlık>
<Özetçe>Prof. Dr. Akdes Nimet Kurat’a ait olan bu yazı, merhumun asistanlığını yapan muhterem hocam 
Prof. Dr. İsmail Aka’nın evrakı arasında bulunmuştur. Ders notu formunda hazırlanmış olmasına 
rağmen Avarlar ile ilgili günümüzde dahi böylesine mufassal bir makalenin bulunmaması 
düşündürücüdür. Birinci el kaynaklar esas alınıp, 19 alt başlığa ayrılarak yazılmış ve metin 
içerisinde mevzubahis kaynaklara atıfta bulunulmuştur. Bu ders notlarının özellikle 
üniversitelerde okutulmasının faydalı olacağı kanaatindeyiz. 
</Özetçe>
<Anahtar>: Avarlar, Bayan Kağan, Slavlar, Bizans, Kafkasya.
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>CUMHURİYET HALK PARTİSİ ANTALYA MİLLETVEKİLLERİNİN 
ŞEHİRLE İLGİLİ TALEPLERİNE BAKANLIKLARDAN GELEN 
CEVAPLAR (1944) 
</Başlık>
<Özetçe>1943 yılının son aylarında, seçim bölgelerine giden Antalya milletvekilleri, şehirle ilgili 
eksiklikleri ve halkın taleplerini içeren bir rapor hazırlamışlardır. İkinci Dünya Savaşı’nın sonuna 
yaklaşıldığı bir dönemde hazırlanan raporda, Antalya şehrinin, Ulaştırma, Sağlık, Tarım, Gümrük 
ve Tekel, Ticaret, Bayındırlık, Maliye, Milli Eğitim, Ekonomi ve Adalet alanlarında ne gibi 
ihtiyaçlarının olduğu tespit edilerek, bu alanlarla ilgili Bakanlıklara, söz konusu ihtiyaçlar 
bildirilmiştir. Her Bakanlık, kendini ilgilendiren konulara birer cevap yazısı yazarak, bu 
ihtiyaçları karşılamaya yönelik hangi çalışmaların yapıldığını ve yapılacağını açıklamışlardır. Bu 
çalışmanın amacı, İkinci Dünya Savaşı’nın son yıllarında, Türkiye’nin içerisinde bulunduğu 
durumu, Antalya örneğinden hareketle, göstermeye çalışmaktır. </Özetçe>
<Anahtar>Antalya, CHP Antalya milletvekilleri, İkinci Dünya Savaşı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SİPEHSÂLÂR: I. SÂMÂNÎLER 
 </Başlık>
<Özetçe>Samanîler zamanında devlet idaresinde mühim bir mevkii işgal eden sipehsâlârlar özellikle 
Horasan ve çevresinin yönetiminde etkili olmuşlardı. Bu unvanı taşıyan kimseler uluslararası 
ilişkilerde aktif rol oynamakta idiler. Başkomutanlık vazifesi üstlenen sipehsâlâr vergi memurları 
atama hakkına sahipti. Horasan sipehsâlarlığı zaman zaman babadan oğula geçebiliyordu. 
Bununla birlikte asker kökenli Türklerin de bu makama getirildikleri bilinmektedir. Samanîlerde 
sipehsâlârlığın gelişim kaydedememesinin en önemli nedeni ise Gazneliler Devleti’nin bölgeye 
hâkim olması idi. 
</Özetçe>
<Anahtar>Sipehsâlâr, Samanîler, Gazneliler, Horasan, İran. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ÇANAKKALE’DE ÖLÜM
</Başlık>
<Özetçe>3 Kasım 1914’te başlayan Çanakkale Savaşı, 9 Ocak 1916’ya kadar 14 ay devam etmiştir. Bu 
süreç dar bir kara parçasında gerçekleşen tarihin kaydettiği en kanlı muharebelerden birisidir. 
Sonuçları itibarıyla ise Türk ve Dünya tarihini askeri, siyasal ve ekonomik yönleriyle etkilemiştir. 
Ancak bunlara eklenmesi gereken bir de sosyal ve psikolojik boyutu vardır. Kayıpların çoğu kez 
bir istatistik olarak yer aldığı değerlendirmelerde insan hayatının söz konusu olduğu göz ardı 
edilmektedir. Oysa anlatılan birçok kahramanlık hikâyesinin ardında büyük acılar ve dramlar 
yaşandığı gerçeği de unutulmamalıdır. Ölümler, savaşın doğal bir sonucu gibi algılanabilir, bu 
anlamda savaşın üç boyutu vardır: Ölüme tanıklık, öldürme ve geriye kalan mezarlar. Ancak 
bunlar, tanık olan insanların hayatlarını etkiler ve sonraki yaşamlarında derin izler bırakır. Bu 
konular özellikle savaşı yaşamış Türk askerlerinin izlenimleriyle değerlendirilmiş ve 1915 yılında 
Çanakkale’de yaşananların insani boyutuna dikkat çekilmeye çalışılmıştır. Böylece savaşın 
insanlık için nasıl bir felaket olduğu ve Türkiye’nin bağımsızlığının hangi fedakârlıklarla 
kazanıldığı daha iyi anlaşılmış olacaktır. 
</Özetçe>
<Anahtar> I. Dünya Savaşı, Çanakkale, Osmanlı Devleti. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ÇANAK ÇÖMLEKSİZ NEOLİTİK ÇAĞDA 
GÜNEYDOĞU ANADOLU’DA DİN VE SOSYAL YAPI 
</Başlık>
<Özetçe>Neolitik Çağ uzun yıllar basit tarımcı köy topluluklarının yaşadığı bir dönem olarak yorumlansa 
da, yakın bir zamanda göründüğünden de karmaşık ve dinamik bir süreç olarak tanımlanmaya 
başlanmıştır. Bu dönemde Yakındoğu’daki bazı göçebe avcı-toplayıcıların neden yerleşik 
topluluklara dönüştükleri, bu dönüşümü gerçekleştiren halkların düşünsel, dinsel, hiyerarşik ve 
ideolojik oluşum ve gelişimleri kısaca sosyal yapılarının hangi temel dinamiklere bağlı olarak 
nasıl şekillendiği büyük merak konusudur. Bu sorunlar, bu makalenin inceleyeceği ana temaları 
oluşturur.Konuyla ilgili yerleşmelerden Çayönü, Hallan Çemi, Nevali Çori ve Göbeklitepe’deki 
arkeolojik kanıtlara göre Neolitik Çağın en başından beri açık bir biçimde sivil ve kült amaçlı 
kamusal yapılar ayrımı gözlenir. Hatta Göbeklitepe’nin yalnızca bir kült merkezi olarak 
tasarlandığı anlaşılır. Anıtsal ve sembolik bir dinsel mimarinin yanı sıra, bu kült yapılarında ele 
geçen aynı nitelikteki heykeltıraşlık eserleri ve prestij eşyaları, şimdilik arkaik formlarını 
bilemediğimiz son derece incelikli, anıtsal ve sofistike bir dinsel sanat anlayışını gözler önüne 
serer. Ayrıca bu yapıların ve eserlerin kullanımıyla ilgili bazı değişik uygulamalar da komplike 
seramonik gelenekleri ortaya koyarlar.Söz konusu arkeolojik bulguların analiz edilmesi 
sonucunda, Çanak Çömleksiz Neolitik Çağda toplumsal yapıyı şekillendiren ana unsurun, katı ve 
karmaşık bir inanç sistemi olduğu anlaşılmaktadır. Bu sistemin oluşumunda kült merkezleri ve 
yapıları, ayrıcalıklı grupların oluşturduğu bir toplum yapısı ve bu merkezler ve ruhban sınıfın 
etrafında şekillenen bir “tapınak ekonomisi”nin rol oynadığı görülür. Yakındoğu’da çekirdek 
bölge olarak nitelendirilen Verimli Hilal bölgesinde, Neolitik Çağın tipik yaşam biçimi olan 
yerleşik yaşama geçiş, hayvan ve bitkilerin evcilleştirilmesi ve sonrasında bu yaşam biçiminin 
gelişmesi, yayılması ve çöküşü de, dönemin kurumsal bir niteliğe dönüşmüş inanç sistemi ile 
ilişkilendirilir. İnsanlık tarihindeki önemli dönüşümlerin öncüllerinin Güneydoğu Anadolu 
Bölgesini de içine alan Verimli Hilal bölgesinde günümüzden 13-14 bin yıl öncesinden 
başlayarak var olduğu anlaşılır. Bu gelişmelerin birçoğu sonraki dönemlerde bölgedeki 
kentleşmeye yol açan sosyal bir alt yapı ya da dinamikler olarak düşünülebilir. Bununla birlikte 
Çanak Çömleksiz Neolitik Çağın sosyal yapısı için, kentleşme dönemindeki gibi uzmanlaşmış ve 
sınıf farklılıkları derinleşmiş, kompleks bir toplum düşünmek doğru olmaz. Neolitik Çağ halkları 
“karmaşık”tan çok “karmaşıklaşma”ya başlayan, tam zamanlı bir uzmanlaşmanın olmadığı, 
ayrıcalıklı bir sınıf tarafından olasılıkla da bir ruhban sınıf tarafından yönetilse de henüz tam 
anlamıyla örgütlenmiş bir yapıda olmayan bir toplum şeklinde tanımlanabilir. Bu satırların  yazarına göre, Kuzey Mezopotamya’daki bu elit kesimin ve bölgenin genlerine işlemiş bu baskıcı 
inanç sistemi ve yönetim anlayışının birdenbire ve tümüyle yok olması mümkün 
görünmemektedir. Bu gruplar ve onların temsil ettiği anlayış, bu defa Güney Mezopotamya’daki 
Obeyd evresinde birer katalizör olarak tekrar ortaya çıkmış ve kentleşme süreci ile birlikte dinsel 
merkezlerin etrafında şekillenen tapınak ekonomisini yönlendirmiş olabilirler. Daha da ötesi 
Güneydoğu Anadolu’da günümüzdeki katı aşiret sistemi yapısı bile aradan geçen binlerce yıla 
karşın, Neolitik Çağın başlarında ortaya çıkan bir sistemin uzantısı olabilir. Bu da bize bölgedeki 
Neolitik Çağın bir “hediyesi / mirası” olsa gerektir.</Özetçe>
<Anahtar>Anadolu, Çanak Çömleksiz Neolitik, Güneydoğu Anadolu, Göbekli Tepe, 
Din, Sosyal Yapı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Çanakkale’de Batan Gemilerin Enkazının
Çıkarılması ve Satılması
</Başlık>
<Özetçe>Türk karasularında batan gemilerin enkazının çıkarılması, savaş hurda ve
malzemelerinin toplanarak satılması konusunda yapılan ilk yasal düzenleme, 1923
yılında çıkarılan 78 sayılı kararnamedir.
Çanakkale Savaş alanlarında bulunan savaş malzemelerinin ve enkazın
yapılacak sözleşme karşılığında satışının yapılması için Milli Savunma Bakanlığı ile
Maliye Bakanlığı arasında görüşmeler gerçekleştirildi. Bir aydan fazla sürdüğü
anlaşılan görüşmeler sonucunda Milli Savunma Bakanlığı ile Maliye Bakanlığı bir
mutabakata vardılar ve konunun Bakanlar Kurulu’nun gündemine getirilmesini
kararlaştırdılar.
Hurdaların çıkarılması ile birlikte deniz trafiğine tehlike ve engel yaratan sığ
sulardaki batıkların temizlenmesi de sağlanmış olacaktı. 1926 senesinde İtalyan
Fratelli Serra şirketi ile sözleşme yapıldı.
1930 yılında Fratelli Serra’nın iflas etmesi nedeniyle hem çıkarma hem satış
hakları Vincent Jermac’a devredildi. 2 sene sonra Vincent Jermac taahhüdünü
yerine getiremeyince 23 Aralık 1932’de bütün haklar İş Bankası’na geçti.
Çanakkale bölgesindeki batıkları çıkarma çalışmaları, 1957 yılı yaz aylarında
tekrar başladı. Aynı anda birkaç yerde yapılan çalışmalar oldukça dikkat çekiciydi.
Hem Çanakkale Boğazı’nda hem de Gökçeada açıklarında çalışmalara başlandı.
70’li yıllardan itibaren söküm çalışmalarının gerek ekonomik değeri
kalmamasından ve gerek kalan batıkların çıkarılmalarının tarihi değerleri kaybetme
açısından sorun yaratacağı düşüncelerinin oluşmasından dolayı söküm çalışmaları
tamamen durdu.
</Özetçe>
<Anahtar>Çanakkale Savaşları, Milli savunma Bakanlığı, batıklar,
hurda, Türkiye İş bankası
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Çivi Yazılı Kanun Metinlerinde İlginç Bir 
Suç Tespit ve Cezalandırma Yöntemi: Suya Atılma1 
</Başlık>
<Özetçe>Çivi yazılı hukuk sisteminin birer halkasını oluşturan Eski Mezopotamya ve Anadolu toplumlarında “suya atılma” (su ordali) işleminin bir suç tespit ve cezalandırma yöntemi olarak uygulandığı görülmektedir. Çivi yazılı kanun maddelerinde yer alan bu yöntem, suyun kutsallığı ve pislikleri temizlediği, ortaya çıkardığı inancı ile ilgili olarak Eskiçağ toplumlarınca genel kabul görerek nehirlere Tanrı vasfı yüklenmiştir. Bir iftira karşısında doğruyu tespit etmek ve kişi suçluysa cezasını kesmek nehir tanrısına bırakılmıştır. Böylece suç işleyen kişinin cezası kesilmiş veya suç işlediğinden şüphe duyulan kişi, nehre atılarak masum olup-olmadığı tespit edilmeye çalışılmıştır. Bu yöntem Mezopotamya hukukunda net olarak tespit edilmiş ve bir gelenek olarak Hitit toplumunda da yaşamaya devam etmiştir. Hatta sadece Eskiçağ toplumlarında da sınırlı kalmamış, Ortaçağ’da da varlığını sürdürerek ilginç bir yöntem olarak cadı avlamada kullanılmıştır. 
</Özetçe>
<Anahtar>Çivi Yazılı Hukuk, Suç, Ceza, Su Ordali, Suya Atılma, Nehir Tanrısı.</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Asur Ordusu</Başlık>
<Özetçe>Eskiçağ dünyasında devletler sürekli bir etkileşim halindeydi. Kimi zaman ticari
ve kültürel ilişkiler halinde olsa da çoğunlukla birbirlerine karşı üstünlük
mücadelesi içerisindeydiler. Bu mücadelede en önemli unsur ordu idi. Bu açıdan
bakıldığında Asur, küçük bir şehir devleti iken kurmuş oldukları güçlü ordularla
geniş bir egemenlik sahası kazanmış ve büyük bir imparatorluk halini almıştır. Bu
süreçte Asur ordusu, asker temini, ordu düzeni, strateji, haberleşme ve savaş araç
gereçlerinde sürekli gelişmeler göstererek çağının en büyük ve en güçlü ordusu
olmayı başarmıştır.
Asurlularda ilk düzenli birlikler ve teşkilatlanma Orta Asur Döneminin
başlarında ortaya çıkmıştır. III. Tiglat-pileser ile birlikte kalıcı orduya geçilmiştir.
Asur devleti, özellikle Sargonidler dönemiyle birlikte tam anlamıyla bir
imparatorluk halini almış ve geniş bir coğrafyada egemenlik sürmüşlerdir. Bu
dönemde Asur ordusuna sadece yerel güçler değil, Asur’un egemenliği altındaki
halklar da katılmışlardır. Asurlular, geliştirdikleri sistemle birlikte orduyu onluk
birimlere ayırmışlardır. Bunun dışında, özellikle yazıtlar ve rölyeflerden, ok, kılıç,
hançer, mızrak ve sapan gibi birlik türlerini kurmuş olduklarını öğrenmekteyiz.
Geliştirdikleri verimli kuşatma teknikleri ve araçlarıyla, şehir ve kale
kuşatmalarında başarılı sonuçlar elde etmişlerdir. Bu çalışmamızla Asur devletinin
ordusunu her yönüyle incelemeye çalıştık.
</Özetçe>
<Anahtar>Asurlular, Ordu, Teçhizat, Teşkilat, Savaş stratejisi
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>DİNİ İNANÇ VE UNSURLARIN MALAZGİRT ZAFERİ’NDEKİ ROLÜ
</Başlık>
<Özetçe>İslam tarihi boyunca müslümanlar arasında, özellikle de İranlılar ve Türkler arasında büyük iftihar vesilesi olan önemli olaylardan biri “Malazgirt Meydan Muharebesi”dir. Bu muharebe, 463/1071 yılında Büyük Selçuklu Hükümdarı Alparslan ile Bizans İmparatoru IV. Romanos Diogenes arasında gerçekleşmiş ve Alparslan’ın zaferiyle sonuçlanmıştır. Bu olayın önemi ve bu savaşın iki farklı dünya -Hristiyan dünyası ile İslam dünyası- üzerindeki uzun ya da kısa siyasi, toplumsal, ekonomik, kültürel, dini sonuçları ve etkileri; geçmişte ve günümüzde birçok tarihçinin dikkatinin Malazgirt Savaşı’na yönelmesine sebebiyet vermiştir. Romanos’un yenilmesi ve Alparslan’ın zafer elde etmesinde hangi faktör ya da faktörlerin etkili olduğuna dair çeşitli yorumlar yapılmıştır. Gerçekten de birincil kaynakların ve sonraki araştırmacıların belirttiği hiçbir faktör göz ardı edilemez ya da onlara yanlıştır denilemez. Bu makalenin temel varsayımı; dini itikatların ve manevi unsurların, Büyük Selçuklu Devleti’nin savaşı kazanmasında sıradan bir faktör olmadığı, aksine zaferin kazanılmasındaki en esaslı ve en mühim faktörü </Özetçe>
<Anahtar>Müslüman, Malazgirt savaşı, Bizans, </Anahtar>
<Kaynak></Kaynak>
<TürkçeKarakter></TürkçeKarakter>
</makale>

<makale>
<Etiket>Tarih</Etiket>
<Başlık>Milas'taki Pilavtepe Miken Oda Mezarı
</Başlık>
<Özetçe>Milas ve Iasos arasında yer alan Pilavtepe’nin güney yamacında 2001 yılının sonbaharında bir Miken oda mezarı tespit edilmiştir. 75 metre yükseklikte bulunan ve Pilavtepe olarak adlandırılan höyük yerleşimi bugün karaya dönüşmüş olan, Güllük Körfezine ulaşımı sağlayan dar ve kolay kontrol edilebilen bir koyun doğu kıyısında yer almaktadır. 
Bugüne kadar araştırılmamış olan höyüğün yerleşim tarihi Geç Neolitik dönemde başlamış olup Geç Antik Döneme kadar devam etmiştir. Söz konusu Miken oda mezarında 30 adet seramik kap ve kap parçası tespit edilmiştir (GH IIIA2- Erken GH IIIC). Mezardan elde edilen veriler mezarın zengin ve ileri gelen bir ailenin fertlerinin gömülmesinde birçok defa kullanıldığına işaret etmektedir. Pilavtepe mezarı merkez Karya bölgesinde bulunmakta olup bilinen Miken mezarlıkları olan Müskebi Nekropolü ile Değirmentepe (Milet) Nekropollerine eşit uzaklıkta yer almaktadır. Mezarın uzun süre kullanılmış olması ve mezarda tespit edilen zengin buluntular (Ağırlık, mühürler, kehribar, altın takı parçaları) söz konusu mezarı Batı Anadolu’daki Miken varlığı araştırmaları açısından yeni ve önemli bir keşif yapmaktadır.
</Özetçe>
<Anahtar>Karya, Pilavtepe, İasos, Milas, Güllük Körfezi, değişmiş sahil şeridi, miken oda mezarı, GH IIIA2’den IIIC erkene kadar, yeni kap formları, tıp aleti, ağırlık, mühür taşı, amber, egzotik, altın takı, prestij göstergeleri, batı Anadolu’daki mikenlerin varlığı.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Trifon Karabeynikov'un Seyahat Raporuna Göre XVI. Yüzyılın Sonlarında Kudüs
</Başlık>
<Özetçe>Amaçları Sina dağındaki Azize Catherine kilisesi yakınlarına bir yapı inşa etmek olan Karabeynikov ve arkadaşları seyahatlerine 1582 senesinde başladılar. Karabeynikov, Küdüs’e ulaşmasının ardından kenti tasvir etmeye başladı. Bu gözlemde, kentin topografyası, ardından dini törenleri, dini mekânlar ve kiliselerden bahsetti. Karabeynikov’un gözlemlerine göre Kudüs’teki Hıristiyan cemaati dini özgürlüğe sahip olup bir ücret karşılığında Kutsal Kabir kilisesini ziyaret edebiliyorlardı. O ayrıca söz konusu kilisenin ibadete kapalı olmasına rağmen hacıların ziyaretine açık olduğunu ve tüm ihtişamı ile ayakta olduğunu belirtmiştir. Bunun yanında Kudüs’teki Hıristiyan cemaat diğer 8 kilisede ibadet edebiliyor, pek çok kutsal sayılan alanı rahatça gezebiliyorlardı. O ayrıca Yahudilerden kalma kalıntılardan ve İslam yapılarından da bahsetmektedir. Karabeynikov’un seyahatnamesi Kudüs’ün şehir yapısı ve sosyal hayatına dair son derece kıymetli bilgiler vermektedir. 
</Özetçe>
<Anahtar>Karabeynikov, Kudüs, Kutsal Kabir Kilisesi, Osmanlı Devleti</Anahtar>
<Kaynak></Kaynak>
<TürkçeKarakter></TürkçeKarakter>
</makale>






<makale>
<Etiket>Tarih</Etiket>
<Başlık>Mankalya Esmâ(Han) Sultan Câmii Hazîresi Mezartaşı Kitâbeleri
</Başlık>
<Özetçe>Bu çalışma, Romanya’nın Dobruca Bölgesi Mankalya şehrinde bulunan Esmâ Sultan Câmii hazîresinde bulunan mezar taşı kitâbelerinin çözümlemesini içermektedir. XVI. Yüzyıl Osmanlı eseri olan câmi, 2008 yılında restore edilmiş ve bu esnada hazîrenin düzenlemesi ve mezar taşı kitâbelerinin çözümlemesi tarafımızdan gerçekleştirilmiştir. Bölgenin bir Türk yurdu olduğunu belgelemesi bakımından bu mezar taşlarının önemi büyüktür. Bu sebeple korunması ve yeni nesillere tanıtılması gerekmektedir. 
</Özetçe>
<Anahtar>: Esmâ Sultan Camii, mezar taşı, kitâbe, Türk, Balkan, Osmanlı, Romanya, Dobruca, Mankalya.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Yurdu Olan Bosna Hersek'te XIX. Yüzyılın Siyasi Olayları
</Başlık>
<Özetçe>XIX. yüzyıl İlber Ortaylı’nın nitelediği gibi gerçekten de uzun bir yüzyıl oldu. Yüzyıla ardı arkası kesilmeyen ıslahatlar ve milliyetçi isyanlar damgasını vurdu. Bilhassa Balkanlar, çok milliyetçi yapısı ve Düvel-i Muazzama denen İngiltere, Rusya, Fransa, Avusturya-Macaristan ve daha sonra Prusya’nın hedef sahasını oluşturması sebebiyle bölgede kargaşa dinmek bilmedi. Kargaşadan en fazla etkilenen yerlerin başında da Bosna Hersek yer almaktaydı. Özellikle Avusturya-Macaristan, Sırp, Karadağ ve Hırvatların nüfuz alanı içindeydi. Hükümet bu saldırılardan korunmak ve modern çağa ayak uydurmak için yüzyılın başından itibaren bir dizi yeniliklere girişti. Yenilikler başka milletlerin işine yaradığı gerekçesiyle Boşnaklar’ın tepkisini çekti. Onlar Yunanistan, Sırbistan ve Karadağ’daki gelişmelere bakarak aynı şeyin kendi başlarına gelmesinden korkarak katı bir muhafazakârlık geliştirdiler. Ne devlet onları ne de onlar devleti anladı. Yüzyılın ilk yarısı iki tarafın çatışmasıyla geçti.1857’de bu kez Hıristiyanlar ortaya çıktı. Devlet yaklaşık 30 yıl da onlarla uğraştı ve nihayet 1878’de eyalet kaybedildi. Bu kez Boşnaklar 200 yıllık kâbuslarıyla yaşamaya başladılar. Yüzyılın sonuna doğru siyasî olarak örgütlendiler ve diğer milletlerle eşdeğer bir millî benlik gelişti. XX. yüzyıla bu şartlar altında girildi. Fakat Avusturya işgal ve ilhakı boyunca (1878–1918) Boşnaklar, Osmanlı Devleti’nin kendilerini kurtaracağına olan inançlarını hiçbir zaman yitirmediler. Osmanlı Devleti belki onları kurtaramadı ama onlar için daima güvenli bir barınak oldu. Aynı mirası Türkiye Cumhuriyeti de benimsedi. Türk-Boşnak kardeşliği günümüze kadar geldi. 
</Özetçe>
<Anahtar>Osmanlı Devleti, Bosna Hersek, Boşnak, Karadağ, Sırbistan, Avusturya-Macaristan İmparatorluğu</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XIX. Yüzyılın İlk Yarısında Tokat'ta Fiyatlar
</Başlık>
<Özetçe>Osmanlı kentlerindeki fiyat hareketleri, genel olarak Osmanlı Devleti’nin ekonomik yapısının şekillenmesinde oldukça etkili olmuştur. Fiyatlar, özellikle halkın alım gücü, arz-talep ilişkisinin tespiti, yönü ve oranı ile ekonomik yapının gelişmesi ve genişlemesine etki etmiştir. Fiyatlar; aynı zamanda toplumun sosyal, idari, askeri ve kültürel ilişkilerini de düzenleyen önemli bir faktör olarak ortaya çıkmaktadır.
Osmanlı şehirlerindeki gıda maddeleri ve temel ihtiyaç maddelerinin fiyat hareketleri daha çok Narh Meclisi’nde verilen fiyatlarla takip edilebilmektedir. Genellikle yılda iki defa Kadı huzurunda bütün esnaf temsilcilerinin katıldıkları Narh Meclisi’nde verilen narhlarda bütün zaruri gıda ve ihtiyaç maddelerinin fiyatlarını görmek mümkündür. Diğer yandan hububat fiyatlarını serbest piyasa fiyatları olarak kabul edilen tereke defterlerine göre ortaya çıkarmak daha isabetli sonuçlar vermektedir.
Tokat’ta gıda maddelerine ve diğer ihtiyaç maddelerine verilen fiyatlar, Narh Meclisi tarafından tespit edildikten sonra, genellikle şer‘iye sicillerinin baş ya da sonlarına cins, miktar ve birim fiyatları baz alınarak kaydedilirdi. Ayrıca bazen de şer’iye sicilleri dışında narh fiyatlarını müstakil olarak gösteren narh defterlerinin düzenlendiği de olmaktaydı.
Bu çalışmada Tokat şer’iye sicilleri taranarak narh ve tereke fiyatlarına göre Tokat’taki gıda maddeleri başta olmak üzere temel ihtiyaç maddeleri fiyatları ortaya çıkarılacak ve sonrasında da fiyat hareketleri izlenecektir. Bu yolla Tokat’ta incelenen dönem içinde gıda maddeleri ve temel ihtiyaç maddelerindeki fiyat artışları, bunlara sebep olan etkenler üzerine bir değerlendirme yapılacaktır. 
</Özetçe>
<Anahtar>Osmanlı Devleti, 19. yüzyıl Tokat, narh, kadı, şer‘iye sicilleri, gıda maddeleri.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İlk Kapsamlı Türkçe Mühendislik Kitabı Mecmûat El-Mühendis'in Ele Aldığı Konular ve Niteliği Hakkında Bir Değerlendirme
</Başlık>
<Özetçe>Makalemizde Hüseyin Rıfkı Tâmâni’nin yaşam öyküsü hakkında kısaca bilgi verilmiş ve mühendishane öğrencileri için yazmış olduğu Mecmûât el-Mühendisîn adlı eseri ele alınmıştır. Eser, kapsamlı ilk Türkçe mühendislik kitabı olması bakımından önemlidir. Bunun yanında, ele aldığı konular ve ele alınış biçimiyle bize söz konusu dönemde mühendislilikten ne anlaşıldığı hakkında önemli bilgiler vermektedir. Eser değerlendirilirken ele aldığı konular ayrıntılı olarak tanıtılmış ve dönemin Avrupa matematik birikimiyle karşılaştırması yapılmıştır. Bunlar yapılırken yazarın konuları ele alışı ve seçimleri tartışılarak, seçimlerinin matematik ve bilim tarihimiz açısından ne anlama geldiği ortaya konulmaya çalışılmıştır. 
</Özetçe>
<Anahtar>Matematik Tarihi, Tâmâni, Mühendishane, Osmanlı Mühendislik Tarihi, Bilim Tarihi.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Fuat Dündar'ın, Osmanlı Belgelerinde Kaybolan
</Başlık>
<Özetçe>Balkan Savaşı geniş çaplı nüfus hareketlerine neden oldu. Osmanlı Devleti açısından, Balkan topraklarının kaybedilmesi ile birlikte buralarda yaşayan Müslüman ahali Anadolu’ya göç etmek zorunda kaldı. Müslüman göçünün yaşandığı bu zamanda Trakya ve Batı Anadolu’da yaşayan Rumlar da Yunanistan’a göç ettiler. İşte bu “Rum Göçü” konusu, Fuat Dündar tarafından “Modern Türkiye’nin Şifresi” kitabında, İttihat ve Terakki’nin gayrimüslimlere uyguladığı iskân politikaları bağlamında ele alınmıştır. Fuat Dündar kitabında çok önemli iddialar ileri sürmüş ve bu iddiaları Osmanlı arşiv belgelerine dayandırdığını söylemiştir. Ancak kitapta referans verilen arşiv belgelerinin okunmasında ve değerlendirilmesinde çok ciddi yanlışlıklar yapılmıştır. Kitabın küçük bir bölümünde görülen bu yanlışlıklar, kitapta ele alınan diğer gayrimüslimlerle ilgili ortaya konulan tezlerle alakalı ciddi soru işareti doğurmaktadır. 
</Özetçe>
<Anahtar>Fuat Dündar, Modern Türkiye’nin Şifresi, Osmanlı Rumları, Rum Göçü, Osmanlı Belgeleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Ahmed Refik'in 'İki Komite İki Kıtal' Adlı Eseri ve Eskişehir'deki Ermeni Tehcirine Dair Gerçekler
</Başlık>
<Özetçe>Ermenilerin I. Dünya Savaşı sırasında iç güvenlik gerekçesiyle Osmanlı sınırları içerisinde daha güvenli bölgelere tehcir edilmesi esnasında meydana gelen olaylar, 93 yıldır bilimsellik ve nesnellikten uzak çalışmalara, şahsi anlatımlara konu olmuştur. Bugün belli kesimlerce ve ne yazık ki bazı devletlerin de açıktan desteği ile yürütülen kampanyalar “Ermeni Soykırımı” adı altında dünya kamuoyuna yansıtılmaktadır. Ermeni tehcirinin Eskişehir’deki uygulamalarını anlatan Ahmed Refik’in İki Komite, İki Kıtal adlı eserini konu alan bu çalışmayla milletlerin kaderini etkileyen, uluslar arası alanda itibarını zedelemesine yol açabilecek hassas konuların tarafsız bir bakış açısıyla ele alınması gerçeğine vurgu yapılmaktadır. Makalede, Ahmed Refik’in olayları dramatik anlatımıyla Başbakanlık Osmanlı Arşivi’nde yer alan belgeler arasında büyük farklılıklar olduğuna dikkat çekilmektedir.
</Özetçe>
<Anahtar>Ahmed Refik, İki Komite İki Kıtal, Ermeni Tehciri, Ermeni Tehciri ile ilgili arşiv belgeleri, Eskişehir</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İngiltere'nin Musul Politikası Karşısından Osmanlı Devleti ve Bölge Aşiretleri (1918-1920)
</Başlık>
<Özetçe>Osmanlı Devleti, Birinci Dünya Savaşı’na dâhil olunca İngilizler bu devlet içerisindeki farklı unsurları kullanarak üstünlük elde etmek istemişlerdi. Bu unsurlardan biri de İran, Irak ve Güneydoğu Anadolu bölgesindeki aşiretlerdi. Rusya’da 1917 yılındaki Ekim ihtilalinden sonra İran’da meydana gelen boşluk Osmanlı birlikleri tarafından doldurulmuş, fakat savaş Osmanlı Devleti aleyhine sonuçlanınca bu birlikleri İran ve Irak’tan çekmek zorunda kalmıştı. İngilizler Ortadoğu’da istedikleri düzeni kurabilmek için harekete geçmişler, özellikle Irak ve Güneydoğu Anadolu’yu içerisine alan bir “Kürdistan” kurmak için çalışmalara başlamışlardı. Osmanlı Devleti ve daha sonra Türkiye Büyük Millet Meclisi Hükümeti bu İngiliz planını sonuçsuz bırakmak için çeşitli tedbirler düşünmüş ve uygulamıştı. Bunlardan birisi, bölgede bulunan aşiretleri Türk Hükümeti safına çekebilmekti. Bunu için VI. Ordu Komutanı Ali İhsan Paşa ve Van Valisi Haydar Bey aşiretlerle irtibata geçmişlerdi. Biz bu çalışmamızda 1919’da Van Valisi ve 1922’de Van Meb’usu Haydar Bey’in İran, Irak ve Güneydoğu Anadolu aşiretleri ile ilgili çalışmalarını arşiv belgeleri ve çeşitli kaynaklar ışığında inceleyeceğiz. 
</Özetçe>
<Anahtar>Osmanlı Devleti, İngiltere, Doğu Aşiretleri, Haydar (Vaner), Musul, Güneydoğu Anadolu.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Devleti'nin Son Dönem Irak Politikasına Bir Örnek: Nazım Paşa'nın Bağdat Valiliği (25 Kasım 1909 - 15 Mart 1911) (2 resim, 7 belge ile birlikte)
</Başlık>
<Özetçe>Bağdat Vilayeti'nde II. Meşrutiyetin ilanının hemen ardından büyük devletler tarafından gerçekleştirilen emperyalist faaliyetlerin yanı sıra bölge halkının can, mal ve ırzına  tasallut eden eşkıyalık hareketlerinde büyük bir artış gözlenmiştir. Güvenlik konusunda yaşanan zafiyet, ekonomik faaliyetleri olumsuz yönde etkilemiştir. Yaşanan sorunları ortadan kaldırmayı amaçlayan İttihat ve Terakki Cemiyeti, Irak bölgesinde olaganüstü yetkilerle donatılmış yetenekli valiler gönderilmesine gayret göstermiştir. Bu doğrultuda Bağdat Valiliği'ne tayin edilen Nazım Paşa, güçlü kişiliğiyle bölgede uzun yıllardır görülen otorite boşluğunu doldurmayı başarmış ve almış olduğu tedbirlerle eşkıyalık olaylarını tamamen ortadan kaldırmıştır. Nazım Paşa Müslüman ve Gayr-i Müslim tebaaya hoşgörüyle yaklaşmış, bu sayede kendisinden evvel Bağdat'a gelen valilerin hiç birisinin geçekleştirmeye muvaffak olamadığı huzur ortamını tesis etmeyi başarmıştır. Ayrıca yıllardır ihmal edilmiş olan bölgede imar-iskân ve ticari-zirai faaliyetlerin artırılması yönünde kapsamlı bir kalkınma hamlesi başlatmıştır. Başarılı bir vali olarak dikkat çeken Nazım Paşa, II. Meşrutiyet döneminde yaşanan iç siyasi çekişmeler nedeniyle görevinden azledilmiştir.
</Özetçe>
<Anahtar>Bağdat, Nazım Paşa, İttihat ve Terakki, Barzani, Kürt-Arap Eşkıyalık Hareketleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Gümülcine Ayânı Tokatcıklı Süleyman 1761(?)-1804
</Başlık>
<Özetçe>Osmanlı Devleti’nin siyasî ve askerî zaaf içerisinde bulunduğu, devlet idaresinde adem-i merkezci eğilimlerin kök saldığı bir dönemde Batı Trakya gibi en azından iktisadî şartların elverişli olduğu bir coğrafyada idarecilik yapma şansını elde eden Tokadcıklı Süleyman, ayânlığı süresince edindiği servet ve itibarını devlet idaresi geleneğinin üstünde tutarak; çevresine ve devlete karşı denge siyaseti izlemede yetersiz kalarak hayatı gibi, kazanımlarını da kaybetmiştir.
</Özetçe>
<Anahtar>Osmanlı Devleti, Batı Trakya, Tokadcıklı Süleyman, Gümülcine, Ayânlar.  </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kıbrıs Türk Toplumunun Siyasi ve Kültürel Hayatında Lefkoşa </Başlık>
<Özetçe>Mevlevilik, uzun asırlar boyunca İslâm kültürünün şekillenmesinde belli ölçüde rol oynamıştır. Kıbrıs’ta başkent Lefkoşa’da kurulan Mevlevihane de uzun asırlar boyunca Mevleviliğin düşünüş sistemini ve Mevlana’nın fikirlerini Kıbrıs’ta yaşayan Türk toplumuna ulaştırmış ve yaymıştır. Lefkoşa Mevlevihanesi, dini bir kurum olmasının yanı sıra Kıbrıs Türk toplumunun siyasi ve kültürel hayatında da derin izler bırakmış ve bu nedenle bugüne kadar varlığını devam ettirmiştir. Lefkoşa Mevlevihanesi’nin Kıbrıs Türk toplumunun siyasi ve kültürel hayatına etkilerini anlayabilmek için öncelikli olarak kısaca tarihçesine bakmak gerekmektedir. 
</Özetçe>
<Anahtar>Kıbrıs Türk Toplumu, Lefkoşa Mevlevihanesi, Mevlevilik, Siyasi Etki, Kültürel Etki. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Mevlevihanesi'nin Yeri</Başlık>
<Özetçe>Mevlevilik, uzun asırlar boyunca İslâm kültürünün şekillenmesinde belli ölçüde rol oynamıştır. Kıbrıs’ta başkent Lefkoşa’da kurulan Mevlevihane de uzun asırlar boyunca Mevleviliğin düşünüş sistemini ve Mevlana’nın fikirlerini Kıbrıs’ta yaşayan Türk toplumuna ulaştırmış ve yaymıştır. Lefkoşa Mevlevihanesi, dini bir kurum olmasının yanı sıra Kıbrıs Türk toplumunun siyasi ve kültürel hayatında da derin izler bırakmış ve bu nedenle bugüne kadar varlığını devam ettirmiştir. Lefkoşa Mevlevihanesi’nin Kıbrıs Türk toplumunun siyasi ve kültürel hayatına etkilerini anlayabilmek için öncelikli olarak kısaca tarihçesine bakmak gerekmektedir</Özetçe>
<Anahtar>Kıbrıs Türk Toplumu, Lefkoşa Mevlevihanesi, Mevlevilik, Siyasi Etki, Kültürel Etki. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Bathroi in Küçükkale in Kaunos (13 resim ile birlikte)
</Başlık>
<Özetçe>Kaunos Demeter Kutsal alanında yapılan ve halen sürdürülmekte olan çalışmalarda çok sayıda atık alanı ele geçirilmiştir. Bu atık alanları hem kutsal terasın içinde hem de onun dışındaki iki bölgede karşımıza çıkabilmektedir. Dışarıdaki atık alanlarından terasın kuzeyinde kalan ve 1970’li yılların başında kazılan, kaba işlenmiş taşlarla ve adeta küçük ve derin bir bina şeklinde oluşturulmuşken, batıdaki hemen teras duvarına bitişik olarak ve herhangi bir mimari kalıntıya sahip olmadan, tamamen kaya boşluklarının doldurulmasıyla oluşturulmuştur. Aynı şekilde kilise terasın içerisinde ve Kaunos’un en erken kilisesinin bulunduğu alanda da değişik atık alanları tespit edilmiştir. Bunlardan ikisi kilise duvarına bitişik ve küçük ölçekte olup, bir tanesi kayalık alandaki boşlukların kaba işlenmiş ve özensizce yapılmış mezar biçiminde şekillendirilmesiyle oluşturulmuş, diğeri ise ana kayanın üst kısmının kareye yakın bir şekilde kabaca oyulmasıyla meydana getirilmiştir. Ancak kilisenin altı tamamen ana kayadaki boşlukların doldurulmasıyla meydana getirilmiştir. Bunların tam olarak nerelerde depolandığı ve hangi kurallar içerisinde bu alanlara atıldığı henüz tespit edilememiştir. Ancak şu ana kadar tespit edilebildiği kadarıyla geç arkaik dönemden erken Hellenistik dönem içlerine kadar bu alanlar kullanılmıştır. İlginç bir şekilde bu buluntular karışık bir şekilde ele geçmektedir. Örneğin şu ana kadar az sayıdaki arkaik buluntulardan olan, büyükçe bir terrakota başı hemen üst kısımda ele geçmiştir. Aynı şekilde alanın Hıristiyanlık öncesi en geç kullanımın dönemine işaret eden erken Hellenistik buluntular alt kısımlarda ele geçebilmektedir. Bu nedenle bunların hangi dönem aralıklarında ve hangi düzende bu alanlara bırakıldıklarını söylemek güçtür. Arkaik ve Erken Hellenistik dönem buluntuları çok az olup özellikle geç klasik döneme ait eserler, yani İ.Ö. 4. yy’a tarihlendirilen eserler yoğunluktadır. Olgun ve geç Hellenistik dönem ile Roma dönemine tarihlendirebileceğimiz buluntular henüz ele geçmemiştir. Aynı şekilde bizans dönemine tarihlendirebileceğimiz buluntular da çok küçük ve az sayıda sırlı seramik kalıntısından ibarettir. Kaunos’un en erken kilisesinin bulunduğu bu alanın Hıristiyanlık döneminde kullanılmadığı, kilisenin yapım aşamasında yarım bırakıldığı düşünülmektedir. Ancak burası olasılıkla arkaik dönemden Hıristiyanlık dönemi içlerine kadar kutsallığını değişik yoğunlukta devam ettirmiş olmalıdır.
</Özetçe>
<Anahtar>Kaunos, Bothros, Demeter, Thesmophoria, Kilise, Hydria, Terrakotta, Kandil.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Hydas: Bozburun Yarımadası'nda Müstahkem Bir Yerleşim Yeri (12 levha ile birlikte)
</Başlık>
<Özetçe>Sur duvarları ile çevrelenmiş yüksek bir yerleşim yeri olan Hydas/Hygassos, Güney-Batı Anadolu’nun kıyı kesiminde bulunan, antik dönemde Karya olarak adlandırılan bölge içinde, yaklaşık 300 km² büyüklüğe sahip olan Bozburun Yarımadasının batı sahilinde yer almaktadır. Doğu Akdeniz ve Ege bölgeleri arasında bulunan deniz ticaret yolu bu noktada iyi kontrol edilebilmekteydi ve bölgenin karşısında sadece 18 km’lik bir mesafede Rodos adası bulunmaktadır. Hydas, Bozburun Yarımadasında varlıkları bilinen, fakat bugüne kadar literatürde sadece yarısı yer alan 18 adet kale yerleşiminden sadece birisidir. Yaklaşık 3,5 hektar gibi bir genişliğe sahip olan, kuruluşundan itibaren kyklopik sur duvarları ile çevrelenmiş ve içinde bir akropolisin bulunduğu şehir, aynı zamanda 1 hektar büyüklüğünde bir limana da sahiptir. 1998 ve 2000 yıllarında yürütülen yüzey araştırmaları sonucu tespit edilen seramik ve küçük buluntular yerleşimin Geç Tunç Çağ sonundan Geç Antik Dönem’e kadar kullanıldığını göstermektedir. Buluntulardan elde edilen verilere dayanarak, Hydas’ı kuranların Minos-Miken kültürünü benimsemiş göçmenler olabileceği söylenebilir. Malzemenin azlığı ve sınırlı karakteristik özelliği daha kesin sonuçların ortaya koyulmasında engel teşkil etmektedir. Her şeye rağmen Bozburun Yarımadasında Hydas ve Hydas gibi müstahkem yerleşimlerin kurulmasının sebeplerinin Geç Tunç Çağ sonunda Akdeniz Bölgesinde ortaya çıkan karışıklıklar ve buna bağlı olarak göç ve değişimler olabileceği düşünülmelidir.
</Özetçe>
<Anahtar>Karya, Hydas, Müstahkem yerleşim alanı, GM/GM IIIC, Sub-Miken,  Erken Demir Çağ, kyklopik duvarlar, Taşıyıcı Tonoz, Apsidli Eve, Minos Ağırşağı, Demir Naue-II Kılıç, Demircilik, Hilal Formlu ve karın kısmı şişkin Fibula, Büyük Taş Mezarlar, Kademeli Mezar Kapağı, Mezar Anıtı, Tugla Mezar.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Arap Ülkelerinin Tarihi Kaynakları Bakımından Türk Arşivlerinin Önemi
</Başlık>
<Özetçe>Osmanlı Arşivleri, Osmanlı Devleti’nin Arap topraklarını idaresi altında bulundurduğu yaklaşık dört yüz yıl boyunca üretilen evrakı bünyesinde muhafaza etmek suretiyle, Arap tarihinin önemli bir dönemine ışık tutabilecek bir kaynak olma vasfını haizdir. Arap toprakları Osmanlı topraklarının önemli bir kısmını oluşturduğu için Osmanlı arşivlerinin dikkate değer bir bölümünü de Arap ülkeleri ile ilgili belgeler oluşturmaktadır. Makalede Osmanlı Arşivlerinde Arap ülkeleri ile ilgili defter ve belge fonları, örnekler eşliğinde tanıtılmaktadır.
</Özetçe>
<Anahtar>Türk Arşivleri, Osmanlı Arşivleri, Arap ülkeleri, defter fonları, belge koleksiyonları.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XVII-XIX. Yüzyıl Rus Tarihi Kaynaklarında Kırgızların Etnik Adlandırılışı
</Başlık>
<Özetçe>XVII-XIX. yüzyıllar arasındaki Kırgız tarihinin araştırılmasında, Rus tarihî kaynaklarının önemi büyüktür. Bu kaynaklar, arşiv belgeleri, diplomatlarla seyyahların tuttukları günlükler ve bilim adamlarının ilmî çalışmaları olmak üzere üç grupta yer alır. 
Bu zengin kaynaklarda, Kırgızların etnik olarak adlandırılması farklı bir şekilde verilmektedir. Bu etnik adlandırmaların bazen Kazaklar ve Hakaslarla da ilişki-lendirilmesi, bunların ilmî çalışmalarda daha iyi bir şekilde kullanılmasın zorlaştırmıştır. Makalede bu soru sistemli bir şekilde açıklanıp ortaya koyulmaya çalışılmıştır. 
</Özetçe>
<Anahtar>Alatay Kırgız, Ak Burutlar, Burut, Kırgız, Kaysak, Kırk Cüz, Hakas.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Van Kaleceik (Urartu) Toplumunun Erişkin Bireylerinin Paleopatolojik analizi (7 resim ile birlikte)
</Başlık>
<Özetçe>Bu çalışmada, Kalecik toplumunun erişkin bireylerinin iskeletlerinde görülen hastalıklar incelenmiştir. Kalecik toplumunda en sık rastlanılan hastalık eklemlerde görülen dejenarasyonlardır. Toplulukta görülen diğer rahatsızlıklar cribra orbitalia, porotic hyperostosis, periostitis, osteomyelit, calcaneus spur (topuk dikeni) ve travmalardır. Kalecik topluluğunun iskeletlerinde rastlanılmış lezyonların cinsiyetler arasında değerlendirildiğinde kadın ve erkek bireylerde lezyonların görülme sıklıklarında benzer oran tespit edilmiştir. Ancak travma kökenli lezyonlar sadece kadın bireylerde görülmüştür. Kalecik topluluğun erişkin bireylerinde görülen lezyonlar genel olarak çevresel faktörlerin etkin olduğu patolojik lezyonlar olduğu görülmüştür. 
</Özetçe>
<Anahtar>Paleopatoloji, Van Kalecik, Demir Çağ. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Oylum Höyük Kazılarında Ele Geçen Bir Grup Orta Tunç Çağı Yapı adak Eşyası (3 çizim, 2 plan, 3 resim ile birlikte)
</Başlık>
<Özetçe>Oylum Höyük’de 2007-2009 yılları arasında, höyüğün kuzeybatı yükseltisi üzerinde yer alan J22 Plankaresi’nde sürdürülen kazılar, Orta Tunç Çağı yapı adakları ile ilgili yeni bilgiler ortaya koymaktadır. Yapı adak eşyaları, iki evreli bir yapının temeli ve tabanı altına yerleştirilmiştir. Seramik malzemeye göre yapının her iki evresi de Orta Tunç Çağı II'ye tarihlenmektedir. Erken evre yapısında bakır bir balta ve bronz bir tanrı heykelciği, geç evre yapısında ise alt kısmı çivi biçimli bronzdan bir tanrı çifti heykelciği ele geçmiştir. Düşünce olarak yapının tabanı ya da temeline yerleştirilen adak eşyaları, yapının korunması için tanrılara yapılan bir sunudur.
Müzelerde ve özel koleksiyonlarda çok sayıda bronz yapı adak heykelciği bulunmakla birlikte, büyük bir çoğunluğu bilimsel kazılarda ele geçmemiştir. Az sayıdaki buluntu merkezi, adak heykelciklerinin Kuzey Suriye ve Güneydoğu Anadolu Bölgesi’nin Orta Fırat Bölgesi’nin batısında kalan kesimi ile Doğu Akdeniz Bölgesi’nde, M.Ö. 3. binin sonlarında başlayan bir geleneği temsil ettiği ve M.Ö. 2. binin ortalarına kadar kullanıldığı anlaşılmaktadır. Bu gelenek, Mezopotamya’dan kuzeye ve batıya yayılmış gibi görünmektedir. Oylum heykelciklerinde görülen kolların dirsekten kırılarak ileriye doğru uzatılması ve hareketsiz duruş pozisyonu, OTÇ’nda Kuzey Suriye’de ve Doğu Akdeniz’de yaygın görülen bir tasvir biçimidir. Kolların dirsekten kırılarak yere paralel ileriye doğru uzatılması, M.Ö. 2. binin ilk yarısı için önemli bir tarihlendirme kriteridir. 
</Özetçe>
<Anahtar>Oylum Höyük, Orta Tunç Çağı, Yapı adak eşyası. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Abdallar, Akıncılar, Bektaşilik ve Ehli-Beyt Sevgisi: Yemini'nin Muhiti ve Meşrebi Üzerine Notlar
</Başlık>
<Özetçe>Yemînî, Alevi-Bektaşi edebiyatının en önde gelen yazarlarından birisi olmasına rağmen çok az bilinmektedir. Eski şair tezkirecileri ondan hiç bahsetmezken modern çalışmalardaki bilgiler de bir iki satırı geçmemektedir. Araştırmacıların Yemînî’ye karşı ilgisizliğinin temelinde kaynak yetersizliği yatmaktadır. Yemînî hakkındaki bilgilerimiz yine kendisi tarafından kaleme alınan Fazilet-nâme’den öğrenebildiğimiz kadarıyla sınırlıdır. Faziletnâme esas itibariyle Hz. Ali’nin faziletlerini anlatan Şeyh Rükneddin’e ait Farsça bir eserin tercümesidir. Ancak Yemînî satır aralarında kendisine ve dönemine ışık tutacak bilgiler vermekten geri durmamıştır. Şairin eklediği bölümler üzerinde yapılacak dikkatli bir çalışma Yemînî’nin hayatı, meşrebi ve dâhil olduğu sosyal-dinî muhite dair yeni bilgilere ulaşmayı mümkün kılacaktır. Elinizdeki makale bu amacı gütmektedir. 
</Özetçe>
<Anahtar>Yemînî, Fazilet-nâme, Abdal, Bektaşî, Akıncı. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XVIII. ve XIX. Yüzyıllarda Kütahya Gediz (Gedos) Şap Madeni
</Başlık>
<Özetçe>Kullanımı ilkçağlardan beri bilinen ve önemli bir ticaret malzemesi olan şap, Osmanlı Devleti sınırları içinde birkaç yerde çıkarılmaktaydı. Bu yerlerden biri olan, Kütahya’da bulunan Gedos (Gediz) şap madeni, Bizans Devleti zamanından beri işletilmekteydi. Şap, özellikle XV. yüzyıla kadar Batı ile yapılan ticarette, önemli gelir getirdiğinden bölgeye sahip olan beylikler veya devletlere ekonomik kalkınma sağlamaktaydı.
Osmanlı Devleti, Gediz ve çevresini ele geçirdikten sonra da şap üretimine devam edildi. İltizam usulü ile işletilen şap madeninde üretimin devamlılığı sağlanmaya çalışıldı. Madende çalışanlar, örfi vergilerden muaf tutuldu. Fakat, bu muafiyet XVIII. yüzyılın ikinci yarısında kaldırıldı. Bu durumda çıkardıkları maden miktarına göre ücretlendirilen madencilerin durumu ekonomik olarak kötüleşti. Gediz şap madeninden arşiv kaynaklarına yansıyan en fazla olay madenden şap kaçırılması konusunda olmuştur. Bu durum, maden çalışanlarına uygulanan ücretlendirme politikası ile ilgili olduğu gibi Osmanlı Devleti’nin ticari mallara uyguladığı tekelci üretim ve satış politikası ile de ilgilidir.
Osmanlı Devleti’nde bulunan şap madeni konusunda Suraiya Faroqhi ve Mehmet Ersan’ın çalışmaları bulunmaktadır. Faroqhi, “Alum Production and Alum Trade in the Ottoman Empire (about 1560-1830)”, Wiener Zeitschrift far die Kunde des Morgenlandes, S:71 (1979), s. 153-175’deki makalesinde, Osmanlı Devleti’nde genel olarak şap çıkarılan yerler, üretim ve işçilerin ekonomik durumları üzerine eğilirken, Ersan, “XIII. – XIV. Yüzyıllarda Şap Ticareti ve Şebinkarahisar”, Şebinkarahisar I. Tarih ve Kültür Sempozyumu – Bildiriler, (30 Haziran – 1 Temmuz 2000), İstanbul 2000, s. 55- 62’ deki bildirisinde Şebinkarahisar’da bulunan şap madeninin XIII. ve XIV. yüzyıllardaki durumunu incelemiştir. Fatma Acun, Karahisar-ı Şarkî ve Koyluhisar Kazaları Örneği’nde Osmanlı Taşra İdaresi (1485-1569), Türk Tarih Kurumu, Ankara 2006’da basılı olan kitabında, Karahisar-ı Şarkî’de bulunan şap madeninden bahsetmiştir. Gediz’de bulunan şap madeni ile ilgili bir çalışma yapılmamıştır. Osmanlı tarih araştırmacıları Osmanlı madenciliği konusunda çalışmaların yetersizliğinden yakınmaktadırlar. Bu makalede, Gediz şap madeninin XVIII. ve XIX. yüzyıllarda işletme sistemi, şap üretimi, üretilen malların nakliyesi, şap madeninin satış noktaları ve madende çalışanların durumu değerlendirilecektir.
Bu inceleme, Osmanlı maden çalışmalarına ve Kütahya’nın gelişiminde önemli olan bir maden ocağının, kısmen de olsa tarihi gelişimine katkıda bulunmayı amaçlamaktadır. Çalışma, Osmanlı Devleti’nin, şap madeninin üretimi ve ticareti ile yakından ilgilendiğini, üretim ve satışla ilgili kurallar koyduğunu ve bu kuralların faaliyete geçmesi için sıkı tedbirler aldığını göstermektedir. Teknolojinin gelişmesine ve yeni maden yataklarının bulunmasına rağmen şapa olan arz, XVIII. ve XIX. yüzyılda devam etmiştir. 
</Özetçe>
<Anahtar>Gediz, Gedos, şap, iltizam, maden.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Van Kaleceik (Urartu) Toplumunun Erişkin Bireylerinin Paleopatolojik analizi (7 resim ile birlikte)
</Başlık>
<Özetçe>Bu çalışmada, Kalecik toplumunun erişkin bireylerinin iskeletlerinde görülen hastalıklar incelenmiştir. Kalecik toplumunda en sık rastlanılan hastalık eklemlerde görülen dejenarasyonlardır. Toplulukta görülen diğer rahatsızlıklar cribra orbitalia, porotic hyperostosis, periostitis, osteomyelit, calcaneus spur (topuk dikeni) ve travmalardır. Kalecik topluluğunun iskeletlerinde rastlanılmış lezyonların cinsiyetler arasında değerlendirildiğinde kadın ve erkek bireylerde lezyonların görülme sıklıklarında benzer oran tespit edilmiştir. Ancak travma kökenli lezyonlar sadece kadın bireylerde görülmüştür. Kalecik topluluğun erişkin bireylerinde görülen lezyonlar genel olarak çevresel faktörlerin etkin olduğu patolojik lezyonlar olduğu görülmüştür. 
</Özetçe>
<Anahtar>Paleopatoloji, Van Kalecik, Demir Çağ. </Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İran'a Elçi Olarak Gönderilen Kesriyeli Ahmet Paşa'nın Sefaret Hazırlığı ve Yolculuğu (1746-1747)
</Başlık>
<Özetçe>1746 yılında   Osmanlı ve İran devletleri   siyasi, sosyal ve dini problemlerin çözümü için bir barış anlaşması yapmak üzere elçiler görevlendirmişlerdi. Osmanlı Elçisi Mustafa Nazif Efendi, barış  için İran’a gönderilirken, İran Elçisi Fethi Ali Han İstanbul’a gelmişti. Osmanlı ve İran hükümetlerinin diplomatik görüşmeleri neticesinde    anlaşmaya varılmıştı. Antlaşma maddelerinin teyidi ve  onayı için   birbirine eşit rütbede  yeni elçilerin görevlendirilmesi gerekliydi. Osmanlı hükümeti anlaşmanın onaylanması için Sivas Valisi Ahmet Paşa’yı seçerken, İran  hükümeti  Mehdi Mustafa Han’ı görevlendirmişti. Osmanlı hükümeti,   1746 Ekimi’nde İran’a gidecek elçinin hazırlığına başlamıştı. Hazırlık çalışmaları; elçilik heyetinin seçilmesi,  görevlilere bahşiş ve ücret ödenmesi,  mehterhane malzemesi, hediye ve  yiyecek  tedariki,  nakliye vasıtalarının düzenlenmesi şeklinde gerçek-leşmişti. Elçilik heyeti  1747 Ocağı’nda törenle İstanbul’dan ayrılarak Anadolu orta-kolu üzerinden İran’a doğru yola çıkmış, 30 Mayıs 1747’de Bağdat’a varmıştı. 27 Haziran’da diplomatik teamüller gereği  Osmanlı elçisi Hamedan’a, İran elçisi ise Bağdat’a doğru yola çıkmıştı. Ancak 19 Haziran’da İran’da çıkan karışıklıklar  ile Nadir Şah öldürüldüğünden, Osmanlı elçisi  Bağdat’a dönerken,  İran elçisi Bağdat’a kalarak İstanbul’a gidememişti. Nadir Şah’ın ölümünden sonra İran’da meydana gelen taht mücadeleleri nedeni ile Osmanlı ve İran elçileri uzun süre Bağdat’ta ikamet etmişlerdi. Osmanlı elçisi 1748 yılında Bağdat’ta vefat ederken, İran elçisi 1752 yılında taht mücadelesi için İran’a geçmişti. Osmanlı Devleti, İran’daki taht mücadelelerine  karışmadığı gibi,  imzalanan anlaşmaya sadık kalmaya çalışmıştı.
</Özetçe>
<Anahtar>Kesriyeli Ahmet Paşa, İran, Nadir Şah, Sam Mirza.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Afyonkarahisar Orta Tunç Çağı Yerleşmeleri (1 harita, 13 resim ile birlikte)
</Başlık>
<Özetçe>Afyonkarahisar’da W. Lamb tarafından 1935 yılından başlayarak iki dönem sürdürülen Kusura Höyüğü kazısı haricinde Orta Tunç Çağı ile ilgili bir yerleşim alanı henüz kazılmamıştır. Bu nedenle bu bölgede kısıtlı olan Orta Tunç Çağ yerleşmeleri hakkındaki bilgilerimize ışık tutması amacıyla 37 adet OTÇ yerleşimi üzerine yaptığımız değerlendirmeleri burada sunmaktayız.
</Özetçe>
<Anahtar>Afyonkarahisar, Orta Tunç Çağ, yerleşmeler.
</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Turfan Uygurlarında Ceza Hukukuyla İlgili Uygulamalar
</Başlık>
<Özetçe>Orta dönem yerleşik Türk kültürünün en güçlü temsilcisi olan Turfan-Uygur toplumunda, bugün çok sayıda sivil belge ile tanıklayabildiğimiz devlet ile şahıslar arasındaki hukukî süreçlerin ilginç bir yönünü de ceza hukukuna dair  uygulamalar oluşturmaktadır. Ticarî, idarî, sosyal ve ailevî işler ile devlete karşı olan yükümlülüklerle ilgili işler gibi çeşitli muameleleri içeren sivil belgelerde, anlaşmanın türüne göre, anlaşma hükümlerini korumaya yönelik cezaî müeyyideler bulunmaktadır. Yine işlenen cürmün niteliğine göre verilen ölüm, dayak, para, mal veya yasa cezaları gibi uygulamalarda dikkati çeken en önemli husus cezalandırmanın devlet elinde olmasıdır. Merkezî otoritenin güçlü olduğu devletlerde ceza daima devletin kontrolünde olmuştur.
Uygur ceza hukukunun temel kaynağı olan yasa veya kanunnameler günümüze kadar ulaşmamıştır. Ancak Uygurlara ait sivil belgelerde ceza hukukunun dayandığı resmî veya örfî kanun ile ilgili bazı ipuçları tespit etmek mümkündür. Bu makalede, belgelerde geçen cezaî uygulamaların sistematiği, ilgili terimleriyle birlikte ortaya konularak, Uygur ceza hukukunun kaynaklarına, diğer eş zamanlı Türk ve yabancı kaynaklar (Çin, Moğol) temelinde değinilerek, hukukî sürecin devlet ve toplum düzeyindeki işleyişine ve bunun dilde yarattığı kavram zenginliğine bakılacaktır. 
</Özetçe>
<Anahtar>Eski Türkçe, Turfan Uygurları, Uygur sivil belgeleri, Eski Türk Hukuku, Ceza hukuku.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Melchior Lorichs'in İstanbul Panoramasındaki Osmanlı Kimdir? (4 resim ile birlikte)
</Başlık>
<Özetçe>Melchior Lorichis'in 1559 tarihli “Byzantium sive Constantinopolis” başlıklı İstanbul panoraması, Leiden Üniversitesi Kütüphanesinde bulunmaktadır.   İstanbul'un Osmanlı kenti oluşundan yaklaşık yüz yıl sonra, Sultan Süleyman ve Mimar Sinan'ın elinde Osmanlı kimliğini kazandığı halini yansıtan ilk görsel belgedir. Panoramanın sıklıkla sözü edilen bir özelligi de, ressamın kendisini, kent görüntüsünün önünde çalışırken, yanında diğer bir kişi ile birlikte resme eklemiş olmasıdır.  Osmanlı giysileri içinde ressam'a yardım eden kişinin temsili bir figür olduğu varsayılmıştır.  Bu makalede Osmanlı figürünün  kimliği sorgulanacaktır.  Resmin yapıldığı tarihi bağlamın göz önüne alınmasından başka, kompozisyonunun ve ayrıntıların çözümlenmesi ile elde edilen ip uçları, bu kişinin Mimar Sinan olduğunu ortaya koymaktadır.  
</Özetçe>
<Anahtar>Melchior Lorichs; Mimar Sinan; İstanbul; Konstantiniye; Sultan Süleyman.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>The Dutch in the Levant: Trade and Travel in the Seventeenth Century
</Başlık>
<Özetçe>Hollandalıların Doğu Akdeniz ile ilgileri, özellikle Kutsal Topraklara yapılan haclar bakımından ve de Haçlı Seferleri bağlamında, Orta Çağlara ve belki de daha öncesine gitmekle birlikte, bu bağlantıların çarpıcı bir dönüşüme uğraması ve enikonu gelişmesi on altıncı yüzyılın sonlarından itibaren gerçekleşmiştir. 1560’lardan sonra İspanya ile yaşanan ve tarihî olarak Seksen Yıl Savaşları (1567-68’den 1647-48’e kadar) olarak adlandırılan siyasî, iktisadî, idarî ve askerî meselelere rağmen Hollanda Cumhuriyetinin Genel Meclisi Osmanlı İmparatorluğu ile diplomatik ilişkiler kurmak ve Doğu Akdeniz ile “servet ticareti” diye adlandırılan faaliyette önemli bir aktör olmak için cesur adımlar atıp ciddi politikaları devreye sokmuştur. Gerçekten de, Osmanlı İmparatorluğu ile Hollanda Cumhuriyeti her ikisi de karşılıklı çıkarlar çerçevesinde işbirliğini geliştirmeye arzuluydular ve İstanbul’da ilk Hollanda diplomatik misyonunun kurulduğu 1612’den itibaren Doğu Akdeniz’deki Hollanda önceliği pekişti. Osmanlı hükümeti Hollandalı tacirlere imtiyazlar (kapitülasyonlar) ve muafiyetler tanıdı ve böylece Hollandalı tüccarlar Doğu Akdeniz’de diğer Avrupalı ticaret kolonileriyle, özellikler İngilizlerle zorlu bir rekabete girdi ve hatta onlara üstünlük sağladı. Osmanlı İmparatorluğu ile Hollandalıların ticaretinin gelişmesine paralel olarak, bölgeye aynı zamanda Hollandalı seyahatleri de başladı. İlk Hollandalı seyyahlar arasında, İzmir ve İstanbul’da üç yıla yakın bir süre (1678-1681) kalan Cornelis de Brujin (1652-1727) özel öneme sahiptir.
</Özetçe>
<Anahtar>Hollanda, Ticaret, Akdeniz, 17. Yüzyıl, Cornelis de Brujin, Osmanlı İmparatorluğu.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Dervişpaşazâde Numan Bey'in Âyânlık ve Tersanecilik Faaliyetleri
</Başlık>
<Özetçe>Derviş Paşa’nın soyundan gelen Numan Bey, İnegöl’ün Kulaca köyünde doğmuş, kısa sürede sülâlenin en önemli şahsiyetlerinden biri haline gelerek kapıcıbaşılık, mîrimîrânlık ve tersâne eminliği gibi önemli vazifelere getirilmiştir. Bu çalışmada Derviş Paşazâde Numan Bey’in, bir âyân olarak devlete yaptığı hizmetler, başka âyânlarla yaşadığı mücadeleler ve III. Selim döneminde Osmanlı donanmasının yenilenmesi organizasyonunda bir tersâne emini olarak faaliyetleri konusunda veriler sunulmaktadır. Çalışma, kaynakların da yetersizliği sebebiyle, Numan Bey’in hayatını tüm yönleri ile açıklama gayretinde olmayıp, onun yaptığı faaliyetler ile; âyânlık, Hudâvendigâr sancağı tarihi ve Gemlik’teki tersânenin işlevi hususunda bir kısım orijinal bilgileri ortaya koymayı hedeflemektedir.
</Özetçe>
<Anahtar>Âyânlık, Derviş Paşazâde Numan Bey, Gemlik Tersanesi, Osmanlı.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Bir Âyân Âilesi: Tavaslızâdeler (7 resim ile birlikte)
</Başlık>
<Özetçe>Devlet otoritesinin zayıflamaya başladığı XVII. yüzyıldan îtibâren taşrada bazı şahıs ve âilelerin sivrilmeye başladığı görülür. Âyân adı verilen bu zümre, özellikle iltizam usûlünde yapılan değişiklikten sonra daha da güçlenmeye başlar. Bunlar, voyvodalık ve mütesellimlik gibi vazifeleri yürütürken görevlerini kötüye kullanarak servet sahibi oluyorlardı. Bu âyanların, Anadolu’nun birçok yerinde olduğu gibi Rumeli’de de devleti uğraştırdığı görülmektedir.
Menteşe Sancağında da âyânlar vardı. Bunlardan Tavas Kazasında olan bir âile Tavaslızâdeler olarak anılmaktaydı. Tavaslızâdeler, bugün artık Tavas’da yaşamamakla beraber, günümüze kadar ulaşan âilelerdendir. Bu makalede ailenin tarihi, devletle ilişkileri ve siyasî, içtimaî ve iktisadî faaliyetleri ele alınmaktadır.
</Özetçe>
<Anahtar>Tavaslızâdeler, âyân, Osmanlı Devleti, Menteşe Sancağı.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İmar Meclisi Raporlarının Kaynak Niteliği Üzerine Bir Değerlendirme: Tekfurdağı Örneği (3 harita ile birlikte)
</Başlık>
<Özetçe>Bu çalışmada, nüfus, üretim ticari yaşam, eğitim ve sağlık gibi ekonomik sosyal hayatın temel alanlarıyla ilgili ayrıntılı veriler içeren İmar Meclisi Raporlarının tanıtılması hedeflenmiştir. Bu tanıtımın, ilk olarak 1845 yılı Osmanlı taşrasının ekonomik kapasitesinin ve gelişme potansiyelinin tespiti açısından, ikincisi temettuat defterlerinin zengin kantitatif verilerinin anlamlandırılması açısından, ve üçüncü olarak da Tanzimat bürokratlarının değişen kalkınma anlayışının saptanması açısından önemli olduğu düşünülmektedir</Özetçe>
<Anahtar>İmar Meclisi, Temettuat Defterleri, Tekfurdağı, Kalkınma Planı</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>862 Karadağ Askeri Harakâtı ve Sonuçları (15 belge, 19 resim, 4 harita ile birlikte)
</Başlık>
<Özetçe>XIX. yüzyıl ortalarına kadar dünyada birkaç seyyah dışında kimsenin ilgilenmediği dağların vahşi insanları Karadağlılar, Paris Barış Antlaşması’nı takip eden günlerde birden bire uluslararası gündeme dahil oldular. Karadağlılar bağımsızlık ve sınırlarını genişletmek istediklerini açıkça tüm dünyaya ilan ettiler. Fakat önlerindeki en büyük engel bağlı oldukları Osmanlı Devleti idi. İstekleri kabul edilmeyen Karadağlılar, kendilerine verilmeyen bağımsızlığı zorla almaya kalktılar. 1857’den beri Bosna Hersek’te ortaya çıkan isyanları kullanarak durmaksızın Osmanlı topraklarına akınlar yaptılar. Buna karşı Osmanlı Devleti, Paris Barış Antlaşması’ndan sonra oluşan olumlu havayı yıkmak istemediğinden binlerce insanın hayatına mal olan bu saldırılara karşı gerekli önlemleri almadı. Ancak 1862’ye gelindiğinde Karadağ’a bir operasyon yapılmadan olayların durulmayacağı ortaya çıktı ve nihayet Karadağ’a girildi. Her zaman olduğu gibi Batılı büyük güçler olaylara müdahale etti ve Osmanlı Ordusu Çetine’ye 16 kilometre uzaklıkta durduruldu. İki taraf arasında sınırların konsoloslar tarafından belirlendiği ve hiçbir zaman uygulanamayan İşkodra Antlaşması imzalandı. Karadağ Harekâtı ve sonrası, bu yüzyılda Osmanlı Devleti’nin büyük devletlere dayanarak politika üretmesinin hem tipik bir örneği hem de bu politikanın iflasının güzel bir örneğidir.  Ancak Osmanlı Devleti, Berlin Kongresi’ne kadar bu politikayı ısrarla sürdürecek ve acı bedeller ödemek zorunda kalacaktır.
</Özetçe>
<Anahtar>Karadağ, Osmanlı İmparatorluğu, 19. Yüzyıl.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>A Failed Project: The Ponto-Armenian Federation 1919-1920
</Başlık>
<Özetçe>Genel olarak Osmanlı Ermenileri’nin ve Rumlar’ın Birinci Dünya Savaşı sırasında ve hemen akabinde Osmanlı Hükümeti ve 1920’den sonra da Ankara Hükümeti aleyhinde işbirliği yaptıkları iddia edilir. Ermeniler ve Rumlar, Birinci Dünya Savaşı sırasında “Türkler”e karşı güç birliği yapmış olabilirler. Ancak, savaştan sonra, ortak düşman olarak gördükleri “Türk” bertaraf edildikten sonra bu iki topluluk ganimetin paylaşılması hususunda anlaşmazlığa düşmüşlerdi. Bu durum özellikle Trabzon için daha geçerlidir. Ermeniler, Trabzon’u kurmayı istedikleri Büyük Ermenistan’a dahil etmek istiyorlardı. Rumlar ise Trabzon vilayetinde bir Pontus cumhuriyeti kurmaya uğraşıyorlardı. Bu yüzden Trabzon üzerinde, görünürde “Türk”e karşı işbirliği yaparken aslında birbirlerine karşı entrikalar çeviriyorlardı.  Her ne kadar iki taraf da zaman zaman bir Ponto-Ermeni federasyonu kurulmasını istediklerini ifade etseler de aslında yaptıkları birbirlerinin Trabzon hakkındaki pozisyonunu zaafa uğratmaktı. Trabzon üzerindeki Ermeni-Rum mücadelesinin Türkler’in Trabzon’u bırakmama azmi ve Müttefikler’in Ermeni ve Rumlar’a savaş sırasında verdikleri sözleri tutma konusunda tereddüt etmeleri ile birleşmesi, bir Ponto-Ermeni federasyonunun kurulması projesini akim bırakmıştı.
</Özetçe>
<Anahtar>Pontus, Ermeniler, Ponto-Ermeni Federasyonu, Milli Mücadele.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İslamî Dönemde (638-1099) Filistin'e Yahudi Göçü ('Aliya:)
</Başlık>
<Özetçe>‘Aliya, Yahudilerin kalıcı olarak yerleşmek amacıyla bir bölge ya da ülkeden Filistin’e yaptıkları göç anlamına gelmektedir. 1948 yılında kurulan İsrail Devleti, XIX. yüzyıldan itibaren siyasî Siyonizm hareketiyle teşvik edilen bu göçler sonucu ortaya çıkmıştır.
Elinizdeki araştırmada modern dönem öncesinde, fethinden Haçlı işgaline kadar İslamî dönemde (638-1099), Yahudilerin Filistin’e göçleri ve bu göçlerdeki etkenler üzerinde durulmuştur.
Araştırılan zaman diliminde Yahudilerin, modern dönemlerdeki Siyonist gayelerle yaptıklarına benzer şekilde Filistin’e göç etmeleri söz konusu olmamıştır. Müslümanların iyi muamelesi, Yahudileri modern dönemlerdeki gibi herhangi bir yurt arayışına sevk etmemiştir.
Hac, kutsal mekânları ziyaret ya da bu mekânlara yakın yerlerde yaşamak gayesiyle göç eden Yahudiler olmakla beraber, bu dönemde Filistin’e Yahudi göçündeki temel etken ekonomiktir. Miladî X. asırdan itibaren doğu İslam dünyasında siyasî ve sosyo-ekonomik düzenin bozulması sebebiyle meslek sahibi pek çok Yahudi batı İslam dünyasına (Suriye, Mısır ve Kuzey Afrika), bu arada Filistin’e de yerleşmiştir.
Bu dönemde Filistin’e Yahudi göçünü teşvik eden yegâne mezhep Karaîliktir. Karaîler mesihin gelişini hızlandırmak için müntesiplerini Filistin’e göçe teşvik etmişlerdir. Aynı dönemlerde Yahudilerin çoğunluğunu oluşturan Rabbanî/Ortodoks Yahudilerde ise bu amaçlı bir göç hareketi mevcut değildir.
</Özetçe>
<Anahtar>Aliya, Filistin, Yahudiler, Siyonizm, Filistin’e Yahudi Göçü, Kudüs, İslamî Dönemde Kudüs, İslamî Dönemde Filistin, Filistin ve Yahudiler, Kudüs ve Yahudiler.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Haçlı Seferleri Döneminde Din Değiştirme Vakaları
</Başlık>
<Özetçe>Haçlı Seferleri, II. Urbanus’un 1095’de Clermont’ta yaptığı Hıristi-yanlığın merkezi Kudüs’ün kurtarılması ve doğulu Hıristiyan kardeşlere yardım parolasıyla başlamıştı. Ancak bu dini temele karşın seferlerin başlangıcı Avrupa’da cereyan eden iktidar savaşları, buna bağlı olarak bozulan sosyal-ekonomik düzen ve papalığın dünyevi iktidar hırsı ile alakalıdır. Çalışmamızın konusunu teşkil eden seferler sırasında gerçekleşen din değiştirme vakaları da tamamıyla bu nedenlerin dışa vurumudur.
</Özetçe>
<Anahtar>İhtida, Haçlı Seferleri, Mürted, Ortadoğu.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XV. ve XVI. Yüzyıllarda Karadeniz'in Kuzeyinde Doğu Mallarına Dair
</Başlık>
<Özetçe>XVI. yüzyılda Akdeniz ticareti yeni keşiflerden ötürü zayıfladı. Özellikle yüzyılın ortalarında Avrupalı tüccarlar eski yollara nazaran yeni yolları kullanmayı tercih ettiler. Bundan ötürü Akdeniz devletleri, bu arada doğu bölgeleri, tedricen ticari etki ve güçlerini kaybettiler. Fakat bunun aksine kuzey ülkeleri, özellikle de Rusya, zaman içinde Doğuyla olan ticaretini artırdı. Pek çok doğu malı kervan ve deniz yollarıyla kuzey ülkelerine taşındı. Doğu kentleri pek çok malda tekel güçtü. Bundan ötürü kuzey bölgeleri doğuya mahkûm durumdaydılar. Fakat zaman içinde bazı kuzey ülkeleri bu ticaretten önemli gelirler elde etmeye başladılar. Özellikle de Rusya bunda çok başarılıydı.
Rusya, İngiltere ve diğer ülkelere doğu mallarını XVI. yüzyılın ortalarında satmaya başlamıştı. Rus tüccarlar ve doğal olarak da Moskova Büyük Knezliği bu ticaretten ötürü ekonomik durumlarını güçlendirdiler. Yine de bu kazanç Doğu’nun kazancından daha yüksek değildi. Bundan daha önemlisi bu ilişkiler, Akdeniz’deki ticaretin yeni durumu nedeniyle doğu kentleri için adeta taze kandı.
</Özetçe>
<Anahtar>Doğu, Ticaret, Kervan, Rusya, Kuzey Ülkeleri, İngiltere.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Evrenos Bey'in Kökeni Hakkında Tartışmalar ve Yeni Bir Değerlendirme</Başlık>
<Özetçe>Osmanlı Devleti’nin en önemli uc beylerinden olan Evrenos Bey hakkında hazırladığımız makalede Bizans ve Osmanlı kaynakları karşılaştırmalı olarak kullanılmış ve şimdiye kadar Evrenos Bey hakkında yapılan bütün çalışmalardan bahsedilmiştir. 
Özellikle de kökeni hakkında yapılan yorum-lar, kaynaklarının bize sağladığı bilgiler doğrultusunda tartışılmıştır.
XIV. yüzyılın ikinci yarısından itibaren Rumeli fetihlerinde büyük rol oynayan Evrenos Bey, Osmanlı Devleti’nin Balkanlara geçiş ve yerleşme sürecinde tarih sahnesine çıkmış bir akıncı beyidir. İstisnasız bütün erken dönem Osmanlı kaynaklarında, Evrenos Bey’in askeri başarılarından bahsedildiği görülür. Özellikle XIV. yüzyılın ikinci yarısı boyunca yapılan bütün Rumeli fetihlerinde onun önemli roller üstlendiği açıkça anlaşılmaktadır. Dolayısıyla Evrenos Bey’den bahsetmeden “Erken Osmanlı Tarihi” veya bir “Balkan Tarihi” yazmanın mümkün olmadığı açıktır. Üstelik Osmanlı tarihinin en önemli şahsiyetlerinde biri olması nedeniyle araştırmacıların ilgisini çekmiş, önemi vurgulanmış, hatta biraz popülarize dahi edilmiş bir tarihi kişilik olarak değerlendirilmiştir. Bunları incelediğimizde esasında Evrenos’un etnik köken tartışmalarının Osmanlı Devleti’nin kuru-luş teorilerinden bağımsız olmadığı anlaşılmaktadır.
Özellikle Evrenos Bey’in oğlu İsa Bey’in H. 861 (1457) tarihli Selanik vakfiyesinde (1902-1903’te tecdîd edilmiştir) babasının ismi “Pranko Lazarat ( ?????? ?????? )” olarak şimdiye kadar karşılaşmadığımız bir şekilde geçmektedir. Dolayısıyla şimdiye kadar lakabı olarak bilinen Pranko adının İsa Bey’in ismi olduğu düşünülebilir. Aynı belgede Evrenos Bey’in isminin ilk defa “Evraniz/Avraniz” [ ??????? ] şeklinde karşımıza çıkması da ilginçtir. Türkçe okuma kolaylığı sağlayan ilk sesli harfi çıkardığımız zaman Bizans kaynaklarındakine ve mezar kitabesindekine benzer şekilde karşımıza çıkan Vraniz adı, bu gün hala Slav kökenli halklar arasında yaygın olarak kullanı-lan Vranis/Vranes ismini karşımıza çıkarmaktadır. Elbette bu kayıttan hareketle Evrenos Bey’in bir Sırp olduğu iddia edilemez. Ancak kaynakları yeniden gözden geçirerek erken dönem Osmanlı tarihinin en önemli isimlerinden biri olan Evrenos Bey’in kökenine dair yapılan yorum ve tartışmalara yeni bir boyut kazandırdığımız inancındayız.
</Özetçe>
<Anahtar>Evrenos Bey, Prankı İsa, Pranko Lazarat, Evrenos Bey’in kökeni.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Devleti Zamanında Kocaeli Ormanları (2 resim ile birlikte)
</Başlık>
<Özetçe>Osmanlı Devleti döneminde Kocaeli ekonomisinin gelişmesine etki eden amillerden bir tanesi de sahibi olduğu zengin ormanları idi. Ormanların bol miktarda bulunması Kocaeli’ni ekonomik açıdan önemli kıldığı gibi stratejik önemini de arttırmıştır. Bu ormanlar ticari açıdan değerlendirilmiş ve önemli gelirler elde edilmiştir.
Osmanlı Devleti, Kocaeli ormanlarına özel bir önem vermiştir. Devletin başkenti olan İstanbul halkının yakacak ihtiyacı, devletin tophane ve tersane gibi kurumlarında genellikle Kocaeli ormanlarından kesilen keresteler kullanılmıştır. Zamanla bu ormanlar bölge nüfusunun çoğalmasıyla yer yer azalmıştır.</Özetçe>
<Anahtar>Orman, Kocaeli, Osmanlı Devleti, Kaçakçılık, Seyyah.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Mucit ve Devlet: Son Dönem Osmanlı Dünyasında Mucitler (2 resim ile ibrlikte)
</Başlık>
<Özetçe>Sanayi devriminin gerçekleşmesi ile birlikte bütün dünyada yeni bir şeyler üretme peşinde koşan insanların sayısında hissedilebilir bir artış yaşandı. Sanayi devriminden evvel mucit yok değildi, ancak onları devrim sonrasındaki kadar şevk ve gayretle çalışır bir vaziyette görmek mümkün olmamıştı. Bu gelişme, ne kadar kendisini kesintisiz bir teknolojik ilerlemenin içerisinde görmek isteyen sanayi evriminin bir neticesi ise modern sanayinin ilerlemesi de bu evrimden sonra uyandırılan bir mucitler dünya-sının eseridir. Bundandır ki sanayi, teknoloji ve icat birbirinden ayrılmayacak kadar iç içe geçmiş üç kavram halini almışlardır. Peki, bu kavramlar arasındaki bağlantı Osmanlı cephesinde anlaşılmış mıdır? Gerçek manada bir sanayi devrimi gerçekleştirilememiş olan Osmanlı coğrafyası kabuk değiştiren bu yeni dünyanın neresindedir? Orada olup bitenlerden haber-dar mıdır? Kendi mucitler muhitinin oluşabilmesi için özel bir çaba sarf etmiş midir? Mucitlerin devletten bekledikleri ilgi ve desteği bulabilmeleri aşamasında üzerine düşeni her zaman yerine getirebilmiş midir?
Öte taraftan, Osmanlı coğrafyasında gezinen yerli ve yabancı mucitler ne tür icatlar geliştirmişlerdir? Özellikle yerli mucitler icatlarına vücut ve-rirken devlet ve toplum hayatının gereksinimlerini de göz önünde bulundurmuşlar mıdır? Yoksa sadece zihin ve hayal dünyalarındaki imgelerin etkisinde mi kalmışlardır? İşte bu çalışma Osmanlı arşiv vesikaları ışığında söz konusu sorulara (tam manasıyla olamayacak olsa da) imkânlar dâhilinde ve makul bir çerçevede bazı cevaplar üretebilme ümit ve gayesine hasrolunmuştur.</Özetçe>
<Anahtar>Osmanlılar, Mucit, Mükâfat, İmtiyaz, Patent</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Denizli'de Rüştülerin Kurululşu ve Gelişimi (4 belge ile birlikte)
</Başlık>
<Özetçe>Bu çalışma, modernleşme döneminin sivil eğitim kurumlarından olan rüşdiyelerin Denizli’deki tarihî gelişimine ışık tutmayı amaçlamaktadır. Bu çerçevede, 1871’den itibaren Denizli merkez ve kazalarında tesis edilmeye başlayan rüşdiyelerin kuruluş ve gelişme evresindeki öğretmen kadrosu ve öğrenci durumu, eğitim-öğretim faaliyetlerinde karşılaşılan sorunların çözümüne ilişkin izlenen yol ve yöntemlere dair süreç ele alınmaktadır. II. Abdülhamid devrinde Denizli’de yeni usûllerle kız çocuklarının eğitimi için atılan ilk ve en önemli adım ise, 1896 yılında Denizli Kız Rüşdiyesi’nin eği-tim ve öğretime açılmasıdır. Okul, Denizli eşrafından Tavaslızade Ali Efendi tarafından inşa edilmiştir. Tavaslızade Ali Efendi sonraki yıllarda da okulun bazı ihtiyaçlarını karşılanmıştır. Bu bakımdan, Denizli’de cehaletin izalesi ve modern eğitim kurumlarının tesisinde yerel unsurun oynadığı rolün, ayrıca dikkate değer olduğunu belirtmek gerekir. Denizli’deki diğer okullar gibi rüştiyelerin de gelişim sürecinde karşılaştığı en büyük sorun-lardan biri, 1899’daki büyük depremin neden olduğu tahribat olmuştur. Depremin Denizli merkezdeki rüşdiyeler – erkek ve kız rüşdiyesi – üzerin-deki etkisi, bu çalışmanın başlıca konularından biri olmuştur.
</Özetçe>
<Anahtar>Denizli Mekteb-i Rüşdiyesi, Denizli Kız Rüşdiyesi, Tavaslızade Ali Efendi, küre-i musattaha, 1899 Depremi.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Devleti'nde Tanzimattan Sonra Kriminal Kimlik Tespit Yöntemlerine Dair Notlar ve Belgeler (9 belge ile birlikte)
</Başlık>
<Özetçe>XVI. yüzyıldan itibaren Osmanlı Devleti, içine girdiği krizlere paralel şekilde, sorunlarına çareler aramağa başladı. XIX. yüzyılda doruk noktasına varan çare arama sürecine, Avrupa merkezli modernleşmeci anlayış damgasını vuracaktır. Bu çerçevede Tanzimat Fermanı ile başlayan süreçte, modern bürokratik yapılanma, gerek merkezde ve gerekse taşrada hız kazandı. Bir yönüyle iç güvenlik ve adalet dağıtımı gibi toplumsal hayatı ilgilendiren, bir yönüyle de uluslararası nitelikteki, sosyal kontrol araçlarında da modern bir gelişme ve değişim yaşanmıştır.
</Özetçe>
<Anahtar>Kriminal Kimlik, Antropometri, Alphonse Bertillon, Daktiloskopi, Sosyal Kontrol.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kırım'da ve İdil-Ural Bölgesinde Açlık ve Türkiye'den Giden Yardım (1921-1922) (4 resim ile birlikte)
</Başlık>
<Özetçe>1921-1922 yıllarında Sovyet Rusya’da benzeri görülmemiş ölçüde tahripkâr bir açlık yaşandı. Toplam yaklaşık 10 milyon insanın hayatına mal olan bu korkunç felâketin kurbanları arasında İdil-Ural bölgesinin ve Kırım’ın Türk halkları da bulunmaktaydı. Bu bölgelerden gelen âcil yardım çağrıları, o sırada bizzat kendisi son derece zor bir dönemden geçmekte olan Türkiye’de büyük yankı buldu. İstiklâl Harbi’nin en kritik aylarında Anadolu’da Kırım’a ve İdil-Ural bölgesine yardım maksatlı geniş çaplı bir kampanya düzenlendi. Ankara hükûmetinin Büyük Taarruz’u başlatmış olduğu günlerde Türkiye halkı Kırım ve İdil-Ural bölgesindeki aç kardeşlerine mütevâzi, ancak çok mânâlı yardım gönderdi.
</Özetçe>
<Anahtar>Kırım, Kırım Tatar, İdil-Ural, Açlık, Sovyet Rusya, Rusya.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Tigun?nu’dan (?) Arpa Hisseleri Hakkında Bir Tablet (7 resim ile birlikte)
</Başlık>
<Özetçe>Türkiye’de resmi, özel bir koleksiyona (tablet Erkakan 121) ait olan bu küçük tablette, Akadca olmayıp çoğunluğunu Hurrice isimlerin oluşturduğu 19 adam için tahıl hisseleri kaydedilmiştir. Tabletin menşe, yeri hala kesin olarak tespit edilemeyen Tigun?nu şehri gibi görünüyor. Çünkü, dokuz isim orada bulunan Òapiru prizmadaki isimlerle birebir aynıdır.
</Özetçe>
<Anahtar>Tahıl hisseleri, Tigun?nu, Hapiru Prizma, Hurri, Şahıs İsimleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İlhanlı Hükümdarlarının İslâm’a Girmesinde Rol Alan Türk Sûfîleri: İlhan Tegüder ve Gazan Han Devirleri
</Başlık>
<Özetçe>İlhanların ve İlhanlı aristokrasisinin İslâm’a girmeleri çok boyutlu, karmaşık ve bir makale dâhilinde izah edilemeyecek bir süreçtir. Onların İslâm’a geçişlerinde Türk popüler dinî şahsiyetlerin önemi bilinmekte ve sık sık vurgulanmaktadır. Ancak, bu konu üzerinde etraflıca bir çalışma henüz yapılmamıştır. Makalede, bu konunun genel bir çerçevesi çizilmeye çalışılmış; İlhanların İslâm’a dönmelerinde önemli rolleri bulunduğu açık bazı Türk sûfî şeyhleri, tarihi perspektifte ele alınmıştır.
Makale, ilk olarak, hagiografi tarzındaki bazı eserler çerçevesinde popüler sûfî şeyhlerin Moğollar ile ilişkilerine dair rivâyet leri takdim etmektedir. Efsanevî mahiyete sahip bu malumatın takdimi ardından, İlhanlılar üzerindeki dinî nüfuzları belirgin olan; kaynaklarda, haklarında tutarlı bilgiler bulunan Türk sûfî şahsiyetlerinin tasvirine girilmektedir.
İlhanlar üzerindeki siyasî ve kültürel etkileri bağlamında, biyografilerini ve faaliyetlerini inceleyeceğimiz şahsiyetlerin başında Kemâl el-Dîn ?Abd el-Rahmân Kevâşî/Râfi?î gelmektedir. Bu şeyh, İlhan Tegüder’in (1282-1284) İslam’a dönmesinde ve sonrasında büyük rol oynamış; hem kültürel, hem de siyasî manada bu İlhan dönemine damgasını vurmuştur. İlhan Ahmed Tegüder’in, hürmetinden ötürü, baba diye hitab ettiği bu şeyhin saray çevresindeki nüfuzu ve İlhanlı-Memlûk ilişkilerindeki pozisyonu, makalenin ana konularındandır.
Kalenderî şeyhi Babi Ya?kûb’un müritlerinden olan Îşân Hasan Mengli (Me?li) de, İlhan Ahmed Tegüder’in çevresinde bulunan bir diğer önemli heterodoks Türk sûfî şeyhidir. İlhan Ahmed Tegüder’in karındaş diye hitab ettiği Mengli, bu dönem İran’ında önemli derecede dinî-siyasî nüfuza sahip Zâhidîler ile mücadeleye girişecek ve İlhanı da bu yönde etkileyecekti.
İlhan Gazan’ın (1295-1304) İslâmiyet’i kabulünde etkin Türk şahsiyetlerden Sa?d el-Dîn Kutluğ Hâce Hâlidî Kazvinî de, kaynaklar ışığında tanıtılmıştır. Bir sûfî şeyhi olmasa da Gazan Han üzerinde kültürel-dinî etkisi bulunan Emîr Nevrûz, ayrıca analize tabi tutulmuştur. Makalede, Gazan Han’ın İslâm’a dönmesini ve bu dinde kalmasını mümkün kılan, ılımlı İslâm anlayışının şeri’a adına ürettiği ara formüller de ayrıca konu edilmiştir.
</Özetçe>
<Anahtar>Moğol, İlhan, İslam, Sufizm, İran.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Alaca Hisar Sancağına Ait 1536 Tarihli Bir Vakıf Defteri (4 belge ile birlikte)
</Başlık>
<Özetçe>Osmanlı İmparatorluğu’nda ve bütün İslam dünyasında, dinî ve insanî yardım amacıyla tesis edilen en önemli kurum vakıflardı. Vakıflar genellikle dini kurumların, camilerin, mescidlerin, mekteblerin, medreselerin, tekkelerin ve buna benzer binaların yapılması demektir. Balkanlarda bu konuyla ilgili çok yazı yazılmıştır. Yazımızda incelediğimiz ve transkripsyon ve tıpkıbasım şekilde verdiğimiz 1536 tarihli Alaca Hisar Sancağı Tahrir Defterine ait vakıf defterinde ihtiva edilen Alaca Hisar’da (bugünkü Kruşevaç) ve Leskovçe’de bulunan vakıflar hakkında da araştırma yapılmıştır. Bu defterden ve diğer vakıf defterlerinden Osmanlıların fethinden itibaren XVI. yüzyılın sonuna kadar İslam mimarlığına ait hangi kamu binalarının yapıldığını görebiliriz. Aynen öyle bu defterden anlayabiliriz ki, emlak vakıflarının yanında, sadece nakit sermaye ile de vakıf kurmak mümkündü, bu tür vakıflar para vakıfları adıyla adlandırılıyorlardı. Vakfedilen para belirli bir istirbah ile (ribh) (verilen 10 akça için 11,5 veya 12 akça çevirilmeliydi, demek yılda ribh genelde %15-20 arasında değişirdi) kredi olarak borç veriliyordu. 
</Özetçe>
<Anahtar>Vakıf, Alaca Hisar Sancağı, Osmanlı İmparatorluğu, Alaca Hisar, Leskovçe, XVI. yy, Vakıf Defteri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Topkapı Sarayı Harem’i: 1665 Yangını Sonrası Yenileme Projesi (2 levha, 16 resim ile birlikte)
</Başlık>
<Özetçe>Bu makalede, Osmanlı hanedanının ve imparatorluk tarihinin simgesel ve fiziksel en büyük verisini oluşturan Topkapı Saray’ının sınırları içinde yer alan, Harem bölümünde meydana gelen 1665 (1076) yılı yangını sonrasında başlatılan yenileme projesi ele alınmıştır. Bu bağlamda özellikle yenileme projesi sürecinde, dönemin önemli bir siyasi gücü olan Valide Turhan Sultan’ın projeye etkisi de tartışılmıştır.
Çalışmada, yenileme projesinin süreci, Başbakanlık Osmanlı Arşivi’nde bulunan ve inşaat süresince yapılan masrafların tutulduğu defterin ışığında ele alınmıştır. Yetmiş yapraktan oluşan mevcut defterin büyük bir bölümü işçi ve ustalara ödenen ücretler ile taşıma ücretlerini içermektedir. Bununla birlikte inşaatta kullanılan malzemeler ve bunların nerelerden getirildiği de ayrıntılı olarak belirtilmiştir.
Makalede, Valide Turhan Sultan’ın yangın sonrasında başlatılan imar etkinliğindeki rolü tartışılırken, hesap defteri ile birlikte Harem mekânlarında bulunan ve 1665 yangını sonrasına ait kitabelerden yararlanılmıştır. Harem hakkında bugüne kadar yapılan çalışmalarda,1665 yılı sonrasındaki yenileme projesi üzerine yazılanlar, Harem’deki kitabelerden elde edinilen bilgilerin ötesine gitmemektedir. Çalışmada ele aldığımız veriler ışığında ulaşılan sonuç, özellikle 17. yüzyılın ortasında meydana gelen yangının arkasından başlatılan projenin bitiminde ve Harem’in yenilenmesi sürecinde Valide Turhan Sultan’ın etkin olduğudur. 
</Özetçe>
<Anahtar>Topkapı Sarayı, Harem, IV. Mehmed, Turhan Sultan, Yangın, İnşaat, Hesap Defteri.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. Selim Devri Siyasî Literatürüne Bir Katkı: Yeni Bir Lâyiha Üzerine Notlar (54 belge ile birlikte)</Başlık>
<Özetçe>Bu makale, Nizâm-ı Cedîd hareketinin siyasî ajandasının tasvir edildiği devrin lâyiha literatürüne küçük bir katkı yapmayı amaçlamaktadır. Nitekim III. Selim döneminde kaleme alınan politik metinler, Osmanlı devlet adamlarının siyasî ve sosyal hayata bakışını şekillendiren perspektifi tahlil edebilme bağlamında önemli imkanlar sunmaktadır. Çalışmamıza konu olan lâyiha, Süleymaniye Kütüphanesi Esad Efendi kitapları arasındadır. Bir müsvedde olduğu anlaşılan lâyihada, sosyal hayata dair çeşitli düzenlemeler ve bu hususta alınması önerilen tedbirler ile taşra idaresi, vergiler ve Osmanlı merkez teşkilatının yeniden yapılandırılması tartışmaya açılıyor. Savunma merkezli düşünce yapısının bir yansıması olarak müellif, yeni bir ordunun kurulması ve kâdim ocakların yeniden yapılandırılması konularına büyük bir önem atfetmektedir. Bunların yanı sıra Bâb-ı Âli’nin takip etmesi gereken dış politika ve kurulması planlanan daimi elçilikler de İmparatorluğun savunmasında rol oynayan enstrümanlar olarak lâyihaya dahil edilmiştir. Makalede, öncelikle III. Selim devrinde kaleme alınan siyasî metinler kısaca değerlendirilerek lâyihanın müellifi ve telif tarihi gibi önemli noktalar çözümlenmeye çalışılmıştır. Takiben lâyihanın içeriği, devrin siyasî literatürü ve kanunnâmeleri ile karşılaştırmalı olarak ele alınmış ve lâyihanın öngördüğü sosyo-ekonomik ve sosyo-politik düzen konusunda kısa bir değerlendirme yapılmıştır</Özetçe>
<Anahtar>III. Selim, Nizâm-ı Cedîd, Lâyiha, Ayanlar, Nizâm-ı Cedîd Ordusu, Yeniçeriler.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlıdan Günümüze Yer Adları
</Başlık>
<Özetçe>Yer adları, dilbilimci ve coğrafyacılar kadar tarihî coğrafya araştırmaları yapan tarihçiler için de son derecede önemlidir. Zaman içinde haritadan silinmiş yerleşme yerleri gibi ismi değiştirilmiş olan yerlerin de tesbiti büyük güçlükler yaratır. Bazı yerleşme yerleri çift isimlidir ve zamanla bunlardan biri tamamen unutulmuş, diğeri kullanılır olmuştur. Bazı isimler ise idarî makamlar tarafından isim değişikliklerine uğratılmıştır. Bu isim değiştirme keyfiyetine Osmanlı Devleti zamanında da kısmen rastlanmakla beraber cumhuriyet devrinde çok daha ciddî bir biçimde ele alınmış ve özellikle 1950’li yıllarda birçok yerleşme yerinin ismi değiştirilmiştir. Bu değiştirmelerde gerekçe olarak yabancı menşe’li isimlerin Türkçeleştirilmesi gösterilmiş olmakla birlikte maalesef tamamen Türkçe olan Oğuz boylarından Çepni ve Çavuldur gibi bazı isimlerin de, araştırma yapılmadan değiştirilmesi yoluna gidilmiştir. Daha sonra bu konuda yapılan hata fark edilip durdurulmuştur.
Her ne kadar değiştirilen isimler, İçişleri Bakanlığı tarafından yayınlanan Köylerimiz adlı eserlerde eski ve yeni adları belirtilmek üzere verilmişse de bunlarda bile değiştirilen bütün isimleri bulmak mümkün olmayabilmektedir.
Dikkat çeken bir husus da, değişikliğin köy adlarında yapılması, antik devirlerdeki şehir adlarının Türk hançeresine uydurulmuş şekillerinin muhafaza edilmiş olmasıdır.
Maamafih Türkçeleştirmenin istisnasına da rastlanmaktadır. Grekçe menşeli Menderes adının Türkçe ve son derecede manalı olan Cumaovası’nın yerine konulmasını buna örnek olarak göstermek mümkündür. Bu da isim değiştirmelerin araştırılmadan ve üzerinde düşünülmeden yapıldığını ortaya koymaktadır.
İsim değişikliklerinden nasibini alan yerler köylerden ibaret değildir. Mahalle ve sokak adlarında da değişiklikler yapılmış ve yapılmaktadır.
Sonuç olarak denilebilir ki, bu araştırılmadan yapılan değişiklikler sadece araştırıcıların çeşitli zorluklarla karşılaşması bakımından değil fakat daha da mühimi tarihimizle olan bağlarımızı koparmaları açısından da son derecede mahzurludur. </Özetçe>
<Anahtar>Köy adları, şehir adları, mahalle adları, sokak adları, değişiklik</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Heybeliada Bahriye Mektebi ve Türk Eğitim Tarihindeki Yeri
</Başlık>
<Özetçe>Osmanlı Devleti askeri alandaki mağlubiyetlerden dolayı batıyı takip ihtiyacı hissetmiştir. Bu amaçla ordu ve donanmaya nitelikli eleman yetiştirmek için Avrupa usulünde eğitim kurumları olan mühendishaneler kurulmuştur. 1770 senesinde yaşanan Çeşme faciasından sonra kurulan Mühendishane-i Bahrî-i Hümayûn bu teşebbüslerin ilkini oluşturmuştur. Fakat uzun sayılabilecek bir dönem buradan istenilen fayda sağlanamamıştır. Osmanlı Devleti’nde denizcilik eğitimine verilen önem bununla da sınırlı değildir. Osmanlı Devleti özel Bahriye Mekteplerinin açılmasına da müsaade ederek nitelikli eleman ihtiyacını gidermeye çalışmıştır. Sultan III. Selim döneminden sonraki yıllarda Sultan II. Mahmut döneminde 1830’lara kadar mektep neredeyse unutulmuş durumdadır. Sultan II. Mahmut ve özellikle Tanzimat dönemi pek çok alanı etkilediği gibi Mekteb-i Bahriye'yi de etkilemiş, mektepte yeniliklere yol açmıştır. Mektebe 1830’larda el atılmış ve mektebin 1851 senesine kadar Heybeliada’ya taşınmasına imkân sağlayacak faaliyetlere girişilmiştir. Bunun neticesinde mektep Heybeliada’ya yeni bir binaya taşınmış, yeni ve daha düzenli bir eğitime kavuşmuştur. Mektep Nazırı Patrona Mustafa Paşa tarafından 1848 senesinde hazırlanan layiha mektep tarihinde eğitimin ilerlemesi adına bir dönüm noktasıdır. İşte bu çalışmada Heybeliada Bahriye Mektebi’nin tarihsel süreç içerisinde geçirdiği değişim ve dönüşümlere arşiv belgeleri ve birinci el kaynaklar ışığında
değinilmeye çalışılmıştır</Özetçe>
<Anahtar>Osmanlı İmparatorluğu, Türk Eğitim Tarihi, Heybeliada Bahriye Mektebi, Batılılaşma, Askeri Eğitim.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kostaki Musurus’un Atina Sefareti ve Osmanlı-Yunan Diplomatik Krizi
</Başlık>
<Özetçe>Kostaki Musurus, Atina’ya elçi olarak tayin edildikten yaklaşık yedi yıl sonra 1847 senesinde Osmanlı Devleti ile Yunanistan arasında patlak veren diplomatik bir krize sebep olur. Yunan Kralı Otto’nun harb yaveri Albay Caratoss isimli bir şahıs Atina’daki Osmanlı elçiliğine gelerek İstanbul’a gitmek istediğini belirtir ve vize talebinde bulunur. Ancak adı geçen kişinin talebi, 1841 yılında Selanik, Tırhala ve Girid’de Osmanlı karşıtı eylemlerde başrolde olduğu gerekçesiyle geri çevrilir. Caratoss’un vize talebinin reddedilmesinden sonra Yunan Kralı, bütün diplomatik misyonun hazır bulunduğu bir baloda Osmanlı elçisini açıkça tahkir eder. Ardından hem elçi hem de Osmanlı yönetimi Yunan Devleti’nin özür dilemesini isterse de uzun bir süre beklenen talep yerine getirilmez ve iki ülke arasında önemli bir kriz ortaya çıkar. Arızî bir diplomatik mesele gibi görünse de gerçekte konu, bağımsız Yunanistan’ın ilânından itibaren bu ülkenin Osmanlı topraklarına doğru genişleme ideali -Megali Idea- ile yakından bağlantılıdır. Her iki devlet de sorunun iç siyasete dönük önemini bildiklerinden iddialarından geri adım atmazlar. Nihayet Osmanlı idaresinin kararlı tutumu ve özellikle İngiltere’nin açık desteği, sorunun Osmanlı lehine çözümüne giden yolu açar.
</Özetçe>
<Anahtar>Diplomasi, Kriz, Kostaki Musurus, Yunanistan.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>19. Yüzyıl Sonlarında Osmanlı Devleti’nde Veterinerlik Mesleği ile İlgili Bir Değerlendirme
</Başlık>
<Özetçe>Osmanlı Devleti’nde 16. yüzyıldan itibaren baytarname tarzı eserlerin kaleme alındığı görünmesine rağmen, veterinerlik öğretimi Avrupa’dan 80 yıl sonra 1842 yılında başlayabilmiştir. Veterinerlerin modern tarzda yetiştirilmesi için Avrupa ile yakın ilişkilere girilmiştir. Bu çerçevede Avrupa’ya öğrenci gönderilmiş, Avrupa’da yazılan bilimsel kitaplar ve konu ile ilgili gazeteler yakından takip edilmiştir. Ancak yetiştirilen veterinerler harp ve ekonomik sıkıntılar nedeniyle vilayetlerin ihtiyacını karşılayamamıştır. Bunun sonucu olarak da hayvanlarla ilgili yapılan sağlık kontrolleri eksik yapılmış ve bulaşıcı hayvan hastalıklarının yayılmasına engel olunamamıştır. 
</Özetçe>
<Anahtar>Baytarlık, baytar müfettişi, karantina, veteriner okulları, veterinerlik tarihi, 19. yüzyıl.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Türkiye Tarih Atlası Çalışmaları
</Başlık>
<Özetçe>
 
Makalenin tamamını e-makale olarak görmek için tıklayınız >>>	 
Türk haritacılık ve coğrafyacılık çalışmalarının geçmişi oldukça eski dönemlere gitmesine rağmen, bugüne ulaşan en eski örnekler XV. yüzyıl başlarına aittir. Türk/Osmanlı haritacılık ve coğrafyacılık tarihi incelendiğinde, dünyada olduğu gibi atlaslardan önce, tek haritaların hazırlanmış olduğu görülecektir. İstenilen konuya göre hazırlanan bu haritalar, zamanla yan yana getirilerek bir araya toplanmıştır ki, böylece, ‘atlas’ tarzında eserler ortaya çıkmıştır. Bu tarzda hazırlanan ilk örnekler arasında, adına atlas denilmese de, içerisinde bulundurduğu bir dizi harita nedeniyle Türk haritacılık tarihindeki ilk atlas Piri Reis’in ‘Kitab-ı Bahriyye’ isimli eseridir. Bu çalışma, kendisinden sonra ve XX. yüzyıl başlarında hazırlanan ilk tarih atlasına kadar olan eserler gibi bir ‘coğrafya atlası’dır. Piri Reis’ten sonra bu tarz eser hazırlayanlar arasında Matrakçı Nasuh, Ali Macar Reis, Katip Çelebi, Ebubekir Behram ve İbrahim Müteferrika en önde gelen isimlerdendir. 
Bilindiği üzere, 1839 yılında başlayan Tanzimat dönemi, Osmanlı tarihinde hemen her alanda bir yenileşme/modernleşme ve batılılaşma dönemidir. Bu yenileşmelerden payını alan konulardan biri de Osmanlı bilim/eğitim sistemi olup, yeni bilim/eğitim kurumları, yeni sistemler, ders kitapları, yardımcı araç-gereçler ilk defa bu dönemde ortaya çıkıp yaygınlaşmaya başlamıştır. Bu bağlamda coğrafya ve haritacılıktaki gelişmelere de bağlı olarak, tarih derslerinde görülen yeniliklerden biri Türkiye’de ilk defa 1910 yılında Mehmed Eşref tarafından hazırlanan tarih atlasıdır. Mehmed Eşref ile başlayan tarih atlası hazırlama geleneği, 1915 yılında Abdülkerim Nadir, 1931 yılında ‘Türk Tarihinin Anahatları’ atlası, 1951 yılında F. R. Unat ile devam etmiş ve özellikle 1980’den sonra çeviri atlasların da devreye girmesiyle biraz daha ivme kazanarak bugüne ulaşmıştır.
Bu çalışmada, ilk coğrafya atlaslarından başlayarak kısa bir tarihi arka plan verildikten sonra, Türkiye’de ilk tarih atlaslarının ortaya çıkışı ve bugüne kadar olan gelişimi ele alınacaktır. Bu gelişim mümkün olduğunca dünyadaki tarih atlasları çalışmaları ile karşılaştırmalı bir şekilde yapılacak ve Türkiye’deki çalışmaların gecikmesi, dünyadan kopukluğu ve dünyaya eklemlenme gayretleri, örnekleri, sebepleri ve sonuçlarıyla birlikte incelenecektir. 
</Özetçe>
<Anahtar>Atlas, tarih atlası, Türkiye, Türkiye tarihi, tarihi coğrafya, görselleştirme</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Yan Bölgesinde Post-Urartu Dönemi: Yıkıntılar Üzerinde Yeni Bir Yaşam (8 resim ile birlikte)
</Başlık>
<Özetçe>Van Gölü havzasındaki Çavuştepe Kalesi, Van Kalesi Höyüğü ve Karagündüz Höyüğü kazılarından elde edilen arkeolojik veriler ışığında Urartu Krallığı’nın yıkılışı sonrasında gelenek görenek ve materyal kültürde kimi yenilikler ortaya çıkmıştır. Çavuştepe Kalesi’nin yıkılış sonrasındaki ilkel kullanım evresine ilişkin kanıtların yanı sıra Van Kalesi ve Karagündüz höyüklerinde Urartu tabakası üzerine kurulmuş mezarlıklarda saptanan yeni arkeolojik bulgular bir değişim-geçiş sürecinin başlamış olduğunu belgelemektedir. Urartu Krallığı ile daha sonraki “triangle ware” denen boya bezemeli çanak çömlek evresi arasındaki bu geçiş süreci “post-Urartu” olarak tanımlanabilir. Yeni çanak çömlek biçimleri Çavuştepe’nin, İÖ. 653 ya da 645 yılında tahrip edildiği benimsenen Ayanis Kalesi’nden daha uzun ömür sürdüğünü ortaya koymakta ve Urartu Krallığı’nın yıkılış tarihinin İÖ. 7. yüzyılın ortalarından daha sonra olduğuna işaret etmektedir.
</Özetçe>
<Anahtar>Post-Urartu, Çavuştepe Kalesi, Van Kalesi Höyüğü, Karagündüz</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kappadokia Bölgesi'nden Tapınak Planlı Bir Anıt Mezar: Kayseri-Felahiye Mezar Anıtı (13, çizim, 12 resim ile birlikte)
</Başlık>
<Özetçe>Bu çalışmada, Roma İmparatorluk Dönemi’nde Kappadokia Eyaleti sınırları içerisinde yer alan, günümüzde Kayseri İli, Felahiye İlçesi’nin yaklaşık 7 km kuzeybatısında, vadiye bakan bir tepe üzerinde inşa edilmiş olan mezar anıtı arkeolojik açıdan incelenmektedir. 
M.S. 2. yüzyılın ikinci yarısında, tetrastyl prostylos tapınak planlı olarak inşa edilmiş olduğunu saptadığımız, bir podyum üzerinde yükselen dikdörtgen formlu mezar anıtının pronaos kısmı yıkılmıştır. Anıtın iç mekanı - naos’u ile tonoz üst örtüsü büyük oranda korunarak günümüze kadar ulaşmıştır. Yapının duvarları, birbirlerine kenetlerle bağlanmış rektagonal mermer bloklarla inşa edilmiştir. Dış cephenin dört köşesi korinth başlıklı pilasterlerle vurgulanmıştır. Pilaster başlıkların üst hizasından itibaren, tüm dış cephe boyunca devam eden arşitrav-friz blokları ile diş sırası, konsollu geison, sima blokları yer almaktadır. 
1909 yılında, H. Grégoire’ın Kappadokia’ya yaptığı seyahat sonrası birkaç fotoğraf ile yayınlamış olduğu, anıtsallığı, mimari-teknik özellikleri ile Anadolu Roma Dönemi tapınak biçimli mezar anıtlarına güzel bir örnek olan bu yapı için, yeni verilere ve araştırma sonuçlarına dayanan restitüsyon önerisi bu çalışmayla sunulmaktadır. 
</Özetçe>
<Anahtar>Tapınak-mezar, Caesarea, Kappadokia, Kayseri-Felahiye</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Batı Anadolu'daki Türk Yayılışına KArşı Bizans İmparatorluğu'nun Kuman-Alan Topluluklarını Balkanlardan Anadolu'ya Nakletmesi
</Başlık>
<Özetçe>Bizans İmparatorluğu’nun uzun tarihi boyunca zaman zaman bazı toplulukların askerî sebeplerle imparatorluğun bir bölgesinden başka bir bölgesine zorunlu olarak göçürüldükleri bilinmektedir. XI. yüzyılın ikinci yarısından itibaren Orta ve Doğu Anadolu Bölgesi’ni tedricen Türklere kaptıran Bizans yönetimi, Batı Anadolu’daki son hâkimiyet sahalarını kaybetmemek için büyük çaba sarf etmiştir. Bu doğrultuda alınan önlemler çerçevesinde Balkanlardan Kuman ve Alan toplulukları Anadolu’ya getirilerek Türklerin yayılma sahalarına yerleştirildi. Bu makalede Bizans yönetiminin XIII. yüzyılın ortası ve XIV. yüzyılın hemen başında Batı Anadolu’daki Türk yayılışını durdurmak için uyguladığı askerî amaçlı iki büyük nüfus transferi ve bunların sonucu üzerinde durulacaktır.
</Özetçe>
<Anahtar>Bizans İmparatorluğu, Kumanlar, Alanlar, Anadolu</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>The Roman Imperial Cult in Smyrna (5 resim ile birlikte) Smyrna’da Roma İmparatorluk Kültü (s. 385-402)</Başlık>
<Özetçe>Smyrna’da, imparatorluk kültünün kökenleri, Helenistik Döneme kadar uzanır. Bu tür kültlerin oluşmasında, siyasi kaygıların etkili olduğu bir gerçektir. Geleceğin süper gücünü görmek ve onu memnun edici davranışlarda bulunurken sadık bir müttefik olduğunu kanıtlamak önemli olan unsurlardır. Savaşan ya da çekişen her iki güç arasında yapılacak doğru bir tercih, ileride bir şehrin çeşitli ayrıcalıklardan yararlanması nı sağlamaktaydı. Örneğin, daha önce Seleukos Hanedanı’ndan Antiokhos II’nin annesi Stratonike adına kentte bir kült oluşturan Smyrna, yükselen gücü görerek aynı davranışı, M.Ö. 195 yılında Asia’da ilk kez Roma şehri adına bir tapınak inşa etmekle sergileyecektir. İlerleyen süreçte, Roma imparatorları ve Senato, imparatorluk kültü kurmak isteyen kentlere izin verirken, ilk olarak bunların geçmişte Roma’yla olan ilişkilerini, ikincil olarak da kökenlerini göz önünde bulunduracaklardır. Roma devletiyle ilişkilerini sağlam temellere dayandıran Smyrna, sırasıyla Roma imparatorları Tiberius, Hadrianus ve Caracalla tarafından üç kez neokoros unvanıyla onurlandırılacaktır. 
Bu makalede, yukarıda ana hatları belirtilen tarihsel süreç içerisinde, Roma imparatorluk kültünün Smyrna kentindeki gelişimi tartışılmaktadı r. Smyrna’da, İ.S. 1. ve 3. yüzyıllar arasında etkin bir şekilde yürütüldüğü anlaşılan imparatorluk kültü konusunda akademisyenlerin yapmış olduğu değerlendirmeler, epigrafik ve nümismatik kanıtları n desteğinde ele alınarak konu hakkında yeni düşünceler ortaya konulmaya çalışılmıştır.
</Özetçe>
<Anahtar>Smyrna, İzmir, neokoros, Roma imparatorluk kültü, Tiberius, Livia ve Senato Kültü, Zeus Akraios/Hadrianus Kültü, Roma/Caracalla Kültü.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Türkiye Selçukluları Şehzade ve Sultanlar Muallimi Mecdüddin İshak
</Başlık>
<Özetçe>Türkiye tarihinde Meliklerin eğitimi ile iştigal eden kişilere Atabey veya Lala denir. Bu kişiler Sultanların ve Meliklerin aynı zamanda danışmanlarıdır. Mecddüddün İshak da böyle birisidir. Onun, I. Gıyaseddin Keyhüsrev ve oğlu I. İzzeddin Keykavus’un hocalığını ve danışmanlığını yaptığını biliyoruz. Mecdüddin İshak sultan muallimliği yapmamış aynı zamanda, Türkiye Selçuklularının 1204-1221 yılları arasında Abbasi Halifeliği ile ilişkilerini sağlamış çok önemli bir diplomattır. Bu görevini başarı ile yerine getirmiş, Nâsır Li Dinillah tarafından yeniden ihya edilen fütüvvet teşkilatı temsilcilerinin Anadolu’ya gelmesi sağlanmış, bu temsilcilerin Evhadüddin Kirmanî ve fieyh Nasiruddin Mahmud (Ahi Evren) olması Türkiye Selçukluları için bir şans olmuştur. Böylece Anadolu’da adına Ahilik dediğimiz bir teşkilatın kuruluşuna vesile olunmuştur. Aynı zamanda Anadolu’ya birçok âlimin gelmesi Mecdüddin İshak aracılığıyla olmuştur. Çalışmamızda bu konular üzerinde durulacaktır.
</Özetçe>
<Anahtar>Mecdüddin İshak, İbnu’l- Arabi, Sadreddin Konevi, Fütüvvet, Gıyaseddin Keyhüsrev</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Kuruluş Döneminde Devlet
</Başlık>
<Özetçe>Batı Anadolu´da küçük bir beylik olarak ortaya çıkan Osmanlı Beyliği´nin bir dünya devleti haline gelmesi Osmanlı tarih yazımında cevabı hâlâ netleşmemiş bir sorudur. Bu makalede; Osmanlı kuruluş dönemini anlatan birinci kaynaklardan Aşık Paşazade Tarihi, Ahmedî´nin Tarih ve İskendernamesi, Kenzü´l-Kübera ve Mehekkü´l-Ulema, Murad-Nâme, Kabus-Nâme, Garibname gibi kaynaklar esas alınarak kuruluş döneminde devletten ne anlaşılıyordu? Beylikten devlet olma sürecine nasıl geçildi? ve en önemlisi de devleti temsil eden sultan ve reaya arasındaki ilişkiler nasıldı? Benzeri sorulara cevap aranmaya çalışıldı</Özetçe>
<Anahtar>Osmanlı Beyliği, Osmanlı kuruluş dönemi, devlet, sultan-reaya ilişkileri, fetih, gaza.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Afyonkarahisar Emre Sultan Zâviyesi ve Türbesi (9 resim ile birlikte)
</Başlık>
<Özetçe>Emre Sultan Zâviye ve Türbesi, Afyon’un İhsaniye ilçesine bağlı Döğer kasabasında, Döğer Çayı’yla beslenen Emre Gölü’nün güneydoğusunda, Frig kaya anıtlarının yakınındadır. Bu yerleşim yeri Friglerden 19. yüzyıla kadar bir tapınma ve inanç merkezi olma özelliğini kesintisiz olarak devam ettirmiştir.
Emre Gölü’nün kenarındaki mevcut buluntulardan ve arşiv belgelerinden tespit edilen, gölle aynı adı taşıyan Emre Sultan Köyü, H. 1196 (M. 1781)’da Karahisâr Mutasarrıfı Bekir Paşa’nın tutumu sonucu ortadan kalkmıştır. Bu durumdan köy halkıyla beraber Emre Sultan Zâviyesi de olumsuz bir şekilde etkilenmiştir. Mutasarrıf Bekir Paşa köyün halkını gizli ayin tertip etmekle ve şekâvetle suçlamış, on bir kişinin başlarını kestirip İstanbul’a yollamış, duruma isyan eden halkı da zâviyenin içine kapatarak ateşe vermiş, bir köyün ortadan kalkmasına ve zâviyenin bazı mekânlarının tahrip olmasına ve yıkılmasına neden olmuştur. 
Arşiv belgelerine göre zaviye başlangıçtan beri heterodoks inancına aittir ve II. Mehmed döneminden beri Bektaşi tarikatıyla ilişkilidir.
Anadolu Türk dönemi arkeolojisiyle ilgili çalışmalara katkıda bulunacağını düşündüğümüz bu makaleyle, mimarisinden ve arşiv belgelerinden yola çıkılarak Emre Sultan Köyü ve Zâviyesi’nin tarihi aydınlatılmaya çalışılmış, üzerinde şimdiye kadar durulmamış, büyük olasılıkla 14. yüzyılın sonlarına ait olan zâviyeye ilişkin tespitlerin bilim dünyasına tanıtılması amaçlanmıştır. 
</Özetçe>
<Anahtar>Afyonkarahisar, Zaviye, Türbe, Emre Sultan, 14. yüzyıl.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Diyarbakır'da Su Mimarisi Üzerine Bir Değerlendirme (6 çizim, 10 resim ile birlikte)
</Başlık>
<Özetçe>Anadolu’nun uygarlaşması diyebileceğimiz dönem içinde, çeşitli yerleşim alanlarında ve güzergâhlar üzerinde çok sayıda su yapısı inşa edilmiştir. Söz konusu eserlerin bir bölümü bazı nedenlerden dolayı günümüze kadar ulaşamamıştır. Günümüze ulaşan eserlerin tümünün değerlendirilmediğini de söylemek gerekir. Diyarbakır il merkezinde yer alan su yapılarının mimari özelliklerini genel hatları ile değerlendirmeyi kapsayan çalışmada tarihi taş köprü, hamam ve çeşme yapıları incelenmiştir. Yapılan incelemelerde toplam 42 adet su yapısı (Köprü, Hamam, Çeşme) tespit edilmiştir. Bu yapı ların mimari özellikleri tanıtılmaya çalışılırken fotoğraf ve çizimlerden yararlanılmıştır.
</Özetçe>
<Anahtar>Diyarbakır, mimari, köprü, hamam, çeşme.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kızılbaş Türk Don Juan'ın Avrupa Seferi (1 harita, 2 resim ile birlikte)
</Başlık>
<Özetçe>Osmanlı-Safevî rekabeti Şah Abbas’ı Hıristiyan âleminde müttefik aramaya mecbur etti. Bu münasebetle 1599 yılında İran’dan Avrupa’ya bir elçi heyeti gönderildi. Heyete bu sırada İran’da bulunan Sir Anthony Sherley de dâhil edildi. Bu zat şah Abbas’a kendini İskoçya kralının amcazadesi olarak tanıtmıştı. Asıl amacı ise maddi kazanım elde etmekti. Yine elçiler arasında Bayat boyuna mensup Oruç Beg isimli biri daha vardı. Bu sonuncunun babası bir muharebe sırasında Osmanlılar tarafından öldürülmüştü. Bundan ötürü Osmanlılara karşı kin besliyordu. Elçi heyeti Roma’ya ulaştığında Oruç Beg ve iki arkadaşı din değiştirerek Hıristiyan oldular. İspanya’ya ulaştıklarında ise vaftiz edildiler. Baş Seşr Hüseyin Ali Beg İran’a döndü ise de tanassur eden adamları İspanya’da yaşamaya devam ettiler. Oruç Beg yolculuğu sırasındaki gözlemlerini İspanyolca kaleme aldı ve eseri günümüze kadar ulaştı. Lakin gönderilen heyet ciddi bir başarı elde edemedi.
</Özetçe>
<Anahtar>İran, şah Abbas, Don Juan, Sir Anthony Sherley, Safevîler, Osmanlılar.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Türk Konut Mimarisinde Tarihsel Süreklilikler: Orta Asya ve Anadolu (18 şekil ile birlikte)
</Başlık>
<Özetçe>Türklerin yurt edindiği önemli bölgelerden biri olan Anadolu’da bulunan tarihsel konut mimarisi örnekleri Anadolu’nun antik dönemlerine değin uzanan yapı tekniklerinin Orta Asya Türk kültüründe var olan bazı mekânsal kurgular ve yapı elemanları ile sentezlenerek günümüze ulaştığını göstermektedir. Tarihsel veriler ışığında Anadolu’da XI. ve XII. yüzyıllarda artan Türk nüfusu ile Anadolu’daki diğer topluluklar arasında kendini mimaride gösteren verimli bir kültürel etkileşim gerçekleştiği söylenebilir.
Stratejik coğrafi konumu dolayısı ile tarihte uzun süreli siyasi istikrarsızlık dönemleri geçiren Anadolu’da üst idari değişikliklere rağmen genelde geniş halk kitlelerinin kültürel yapısı tarih boyunca süreklilik göstermiştir. Kültürün somut izlerini oluşturan mimari ürünler, bu sürekliliğin okunabileceği önemli tarihsel bilgi kaynaklarıdır. Bu bağlamda özellikle sivil konut mimarisi örnekleri halk kültürünün mekânsal kurguları hakkında somut bilgiler vermektedir.
Bu çalışmada sivil konut mimarisi alanındaki bilgi altyapısı ışığında Anadolu ve Orta Asya Türk konut mimarileri arasındaki süreklilikleri ortaya koymak ve değerlendirmek için yeni bir kavramsal çerçeve önermekte ve bu altyapıdan faydalanarak değişik mimari örnekleri karşılaştırmakta ve yorumlamaktadır.
</Özetçe>
<Anahtar>Türk Kültürü, Anadolu, Orta Asya, Batı Toroslar, Mimarlık, Mekân</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Mevleviler ve Devlet: Ankara Mevlevihanesi Örneği (Ekonomik Statü, Vakıflar ve Yönetim)
</Başlık>
<Özetçe>Anadolu Selçuklu Devleti’nin son yılları ve Beylikler devrinde Mevlevîlerin devlet adamlarıyla kurmuş oldukları dostluklar, zamanla tarikatın büyümesinde, dergâhların inşa edilmesinde önemli bir etken olmuştur. Genel olarak söylenebilir ki; Anadolu Selçuklu Devleti’nden Osmanlı Devleti’ne kadar geçen sürede Mevlevîlerin padişah ve devlet adamları yla karşılıklı iyi niyetli yaklaşımları çerçevesinde gerek aynî ve gerekse Mevlevîhânelerin ihtiyacı olan nakdî yardımlar artarak sürmüştür. Bütün bu gelişmeler, tesis edilmiş olan iyi niyetli çabaların bir ürünüdür. 
Mevlevî tekkeleri, XIV. yüzyıldan beri Konya’da oturan ve Mevlana Celâleddîn-i Rûmî’nin soyundan gelen Çelebiler tarafından kurulmuş ve yönetilmiştir. Anadolu’da Mevlevîhânelerin ilk ortaya çıkışı, Mevlâna’nın vefatından sonra yerine geçen oğulları ve torunları zamanında olmuştur. Özellikle Ulu Arif Çelebi’nin devlet adamlarıyla kurduğu iyi ilişkiler, pek çok şehirde yeni tekkelerin açılmasına zemin hazırlamıştır. Osmanlı Devleti’nin kurulmasından sonraki dönemde ise Mevlevîhânelerin sayısı önce yetmişaltı, sonra da doksanikiye kadar ulaşmıştır. Mevlevîliğin şehirli bir tarikat olması nedeniyle kurulan tekkeler, genellikle büyük yerleşim sahalarında ortaya çıkmıştır. Elimizdeki kaynaklardan Ankara’da bir Mevlevîhânenin olduğu biliniyor olsa da bunun şehrin hangi kısmında olduğu, kimler tarafından idare edildiği, tekkenin fizikî yapısının nasıl olduğu ve bütün bu sorular içerisinde belki de en önemlisi tekkenin temel geçim kaynaklarının nelerden oluştuğu hiç bilinmemektedir. Bu yazı, gerek şer’iyye sicilleri ve gerekse Osmanlı Arşivi’nden elde edilen belgeler ışığında, Ankara Mevlevîhânesi’nin tarihi hakkında bazı bilgiler ortaya koymaya çalışacaktır.</Özetçe>
<Anahtar>Osmanlı Devleti, Ankara, Mevlevîhâne, Vakıf, Damga, İhtisab, Cendere, Kirpas Mukâtaaları.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>1826 Düzenlemesinden Sonra Kıbrıs İhtisab Rüsûmu (1828-1838)
</Başlık>
<Özetçe>Osmanlı İmparatorluğu kuruluşunun ilk yıllarından itibaren değişik isimler altında halktan vergiler almıştır. XIX. yüzyıl başlarında daha önceki zamanlarda da tahsil edilmiş bulunan “İhtisâb Rüsûmu”nda yeni bir düzenleme yapıldı ve başta İatanbul, İzmir ve Edirne olmak üzere imparatorluğun birçok yerinde yürürlüğe konuldu. Temel olarak 1826 yılında Yeniçeri Ocağı’nın kaldırılmasından sonra kurulan Asâkir-i Mansure-i Muhammediye ordusunun güçlendirilmesi amacıyla yeniden düzenlenen İhtisâb Rüsûmu Kıbrıs’ta yaklaşık 11 yıl boyunca ciddiyetle uygulandı. Bu çalışmanın amacı İhtisâb Rüsûmu’nun Kıbrıs’ta nasıl uygulandığını, tahsil edilen toplam para miktarını, taşıdığı özellikler ile bu verginin kimlerden tahsil edildiğini ve 1827-1835 yılları nda Kıbrıs’ta faaliyet gösteren esnafın miktarını Kıbrıs fier’iye Sicilleri, Kıbrıs Vakışar İdaresi Arşivi belgeleri ve Başbakanlık Osmanlı Arşivi’ndeki Maliyeden Müdevver Defterler arasında bulunan bir defter kaydını kaynak olarak kullanarak ayrıntılarıyla ortaya çıkarmaktır. 
</Özetçe>
<Anahtar>Kıbrıs, Esnaf, İhtisâb Rüsûmu, Vergi</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Samsun Mevlevihanesi
</Başlık>
<Özetçe>Samsun Mevlevihânesi’nin ilk defa 16. asrın yarılarında açıldığı bilinmektedir. Fakat 19. asrın yarılarına kadar Samsun Mevlevihanesi ile bilgilere şimdiye kadar rastlanılamamıştır. Bu makalede 19. asrın yarılarından Osmanlı devletinin sonuna kadar uzanacak süreçte Samsun Mevlevihanesi incelenecektir.
</Özetçe>
<Anahtar>Mevlevi, Mevlevihane, Samsun, Canik, Konya, Tekke, Dergâh.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Making History to/as the Main Pillar of Identity: The Assyrian Paradigm
</Başlık>
<Özetçe>Yaşadıkları ülkelerin sosyal ve politik durumları 20. yüzyılda diasporada yaşayan Süryanilerin kimlik arayışlarını etkilemiş ve hızını artırmıştır. Bunu yaparken sıkça başvurulan durumlardan biri de hiç şüphesiz tarihi kullanmaktır. Özellikle geçmişte yaşanmış ve hala toplumun kolektif hafızasında taze olan belli başlı olaylar seçilir. Farklı toplumsal ve dini gruplardan çok sayıda insanın yaşadıkları topraklardan göç etmelerine neden olan Birinci Dünya Savaşı, Süryani toplumu için bu duruma
güzel bir örnek teşkil eder. Savaşta yaşananları Osmanlı Devletinin Süryani toplumuna yönelik bir soykırım girişimi olarak değerlendirilmesi ve kullanılması söz konusudur. Bu politik değerlendirme, Birinci Dünya Savaşı sırasında Batılıların bazı Süryani gruplara söz verdikleri ve daha sonradan bu sözü tutmadıkları “Bağımsızlık” durumunu karmaşık hale getirmektedir. Binlerce yıllık büyük bir medeniyetin varisleri olan bir toplumun Birinci Dünya Savaşı yıllarında yaşanan bazı olayları bugün toplumsal kimlik tanımlamasının merkezine oturtmaları bazı sorunları da beraberinde getirmektedir. Özellikle de bu durumun Süryani toplumu içinde yüzlerce yıldır süren bazı dini ve mezhepsel ayrı lıkların ortadan kaldırılması için kullanılması sorunu daha da karmaşık hale getirmektedir.
Bu çalışmanın amacı, arşiv belgelerinden de faydalanarak nasıl ve hangi şekillerde bazı Süryani grupların soykırım iddialarını ulusal bilinçlenme ve kimlik oluşumunda etkin bir araç olarak kullandıklarını göstermeye çalışmaktır.
</Özetçe>
<Anahtar>Süryaniler, Diaspora, Birinci Dünya Savaşı, Toplumsal kimlik, Soykırım</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Türk Kaynaklarında İstanbul'un İtilaf Devletleri'nce Tahliyesi
</Başlık>
<Özetçe>Mondros Ateşkes Antlaşması’ndan sonra İtilaf Devletleri’nin işgal ettiği İstanbul’un Lozan Antlaşması ile yeni Türk devletine teslimine karar verilmişti. İşgalci İngiliz, Fransız ve İtalyan kuvvetleri 25 Ağustos 1923’te başladıkları tahliyeyi, yapılan protokole uygun olarak 2 Ekim 1923’te tamamladı. İşgal kuvvetleri İstanbul’la birlikte Çanakkale, Bozcaada ve Gökçeada’yı da boşaltmıştı. Teslim protokolünün imzalanması yla birlikte 2 Ekim’de Dolmabahçe’de yapılan törenden sonra işgal kuvvetlerinin son askerleri de İstanbul’dan ayrıldı. Bazı İtilaf gemileri ise 31 Ekim 1923 tarihinde boğazları terk edecekti. Mondros Ateşkes Antlaşması’ndan sonra İtilaf Devletleri’nin kontrolüne giren Türk donanması da 5 yıl sonra 6 Eylül 1923’te tekrar faaliyete başlamış ve 9 yıl sonra ilk kez Akdeniz’e açılmıştır.
Mudanya Ateşkes Antlaşması’ndan sonra bir yıldır İstanbul önlerinde bekleyen Türk ordusunun “Demir Fırka” lakaplı Birinci Tümeni, 5 Eylül’de İstanbul’un Anadolu yakasına ulaşmıştır. 6 Ekim 1923’te Sirkeci’ye gelen Türk ordusu, kalabalık bir halk tarafından coşkuyla karşılanmıştır. fiükrü Naili Paşa komutasındaki Üçüncü Kolordunun 6 Ekim 1923’te İstanbul’a girmesiyle birlikte İstanbul yeni Türk devletinin kontrolüne girmiştir. İstanbul’un Türk devletine tesliminden sonra başkent tartışmaları da başlamış ve TBMM’nin 11 Ekim 1923’te Ankara’yı başkent ilan etmesiyle tartışmalar son bulmuştur. İşgal yıllarında İtilaf kuvvetleri ile işbirliği yapan azınlıklar, teslimden önce endişelenmişlerse de Türk ordusunun İstanbul’a girişiyle bu endişeleri sona ermiştir.
</Özetçe>
<Anahtar>İstanbul, Boğazlar, İtilaf Devletleri, Tahliye, Türk Donanması</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>The Contribution of the Turkish Historical Society to the First Stage of the Governmental Program for the Protection of Monuments in Edirne (1933-1941): Preservation Policies and Ideology in the Representation of Architectural Heritage (44 resim ile birlikte)
</Başlık>
<Özetçe>Edirne’deki Anıtların Korunması İçin Hazırlanan Hükümet Programının İlk Etabına (1933-1941) Türk Tarih Kurumu’nun Katkısı: Mimari Mirasın Temsil Edilmesinde Koruma Politakaları ve İdeoloji (s. 673-690)
Türkiye’de restorasyon çalışlmalarının bilimsel bir temel üzerinde başlangıcı, Anıtları Koruma Komisyonu’nun Maarif Vekaleti bünyesinde kurulduğu 1933 yılına denk gelmektedir. Bu Komisyonun yönetiminde yürütülen ön çalışma aşaması, anıtları ulusal bir simge olarak tanımlamak üzere elde edilen sonuçların görselleştirilmesi girişimiyle, ivedilikle ön plana çıkmıştır.
Bu makalenin amacı, Edirne’de 1933’den 1944’e kadar gerçekleştirilen bir dizi örnek çalışmanın görselleştirilmesi sürecini tartışmaktır. Makale, koruma programında yer alan anıt eserlerin tarihsel değeri dışında, örnek çalışmaların ideolojik yönünü araştıracaktır. Yükselen kültürünü anıtların korunması ve yaşatılmasında gelişme ve medeniyet işareti olarak kutlayan modern milletin öncü girişiminde, söz konusu örnek çalışmaların önemini vurgulayacaktır. Aslında, Edirne’deki restorasyon çalışmaları, ulusal basında büyük bir ilgi uyandırarak, Bakanlığın performansının en gözde vitrini haline gelmiştir. Bu açıdan bakarak makale, bu çalışmaların sonuçlarını yaymak için oluşturulan görsel anlatımdaki Türk Tarih Kurumu’nun anahtar rolü üzerine odaklanacaktır. Özellikle, Türk Tarih Kurumu’nun çabaları, planlanan müdahalelerin tanıtımı kapsamında Edirne’deki tarihi binaları gösteren bir dizi kartpostal hazırlanmasıyla, kendine ait bir çıkış yakalamıştır. Böylelikle, Türk milletinin tarihi ve kültürel varlıkları olarak ifşa edilen, birkaç binaya ait etkileyici fotoğrafların bulunduğu bir sunum elde edilmiştir.
Bu görsel malzemeler, güçlü bir estetik biçimlenmeyle, net algılanacak biçimde, görünce hemen tanınabilecek nitelikte, ülkenin tarihi mirasına dair kamusal bir kabul görmeyi sağlamak için düzenlenmiştir. Aslında bu koleksiyon, kolektif bir görsel mirasın üretimi için, zihinlerde Türkiye’yi bu anıt eserlerin ülkesi olarak ikame etmek hedefiyle, ülkenin ulusal kimliğinin inşasına döneminde önemli bir katkıda bulunmuştur.
</Özetçe>
<Anahtar>Edirne, Türkiye’de Restorasyon, Türk Tarih Kurumu.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Cide ve Şenpazar 2009-2010 yılı Arkeolojik Araştırmaları (4 harita, 2 plan, 1 tablo, 16 resim ile birlikte)
</Başlık>
<Özetçe>Kastamonu ili, Cide ve Şienpazar ilçelerinde gerçeklefltirilmekte olan Cide Arkeoloji Projesi, Leiden Üniversitesi Arkeoloji Fakültesi, Glagow Üniversitesi Arkeoloji Bölümü ve Çanakkale Onsekiz Mart Üniversitesi Sanat Tarihi Bölümü’nün ortaklığında yürütülen uluslararası bir arkeolojik yüzey araştırmasıdır. Proje 2009 yılında başlatılmış olup 2011 yaz sezonuyla tamamlanması hedeflenmektedir. Çalışmalar kapsamında tarih öncesi çağlardan Osmanlı Dönemi’ne kadar tüm tarihi evreler detaylı bir incelemeye tabi tutulmaktadır. Başlıca hedefler yerel kültürün zaman içerisinde gösterdiği değişimi belgelemek ve farklı dönemlerde çevre bölgelerle olan sosyo-kültürel etkileşimlerin biçim ve etkilerini gözlemlemektir.
Bu makalede 2009 ve 2010 sezonlarında elde edilen bulgular ve bunların incelenmesi sonucu varılan sonuçlar ele alınmaktadır. Daha önce sistematik bir arkeolojik araştırmanın yapılmamış olduğu bir yörede gerçekleştirilen bu çalışlma, Anadolu’nun bu bölgesinin tarihi ve geçmiş kültürleri hakkındaki bilgilerimizi güncellememizi sağlamış, bölgede insanlık tarihinin tahmin edilenden çok daha önce başladığını ortaya koymuştur</Özetçe>
<Anahtar>Kastamonu, Cide, Şenpazar, Arkeoloji, Tarih, Yüzey Araştırması</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İslam Hukuk Tarihini İbn Haldûn Üzerinden Okumak: İbn Haldûn’un Modern Dönem İslam Hukuk Tarihi Yazıcılığına Etkileri İslam Hukuk Tarihini İbn Haldûn Üzerinden Okumak: İbn Haldûn’un Modern Dönem İslam Hukuk Tarihi Yazıcılığına Etkileri (s. 741-774)
</Başlık>
<Özetçe>Bir Eş‘ârî ve Mâlikî fakihi olan İbn Haldûn’un ekonomiden siyasete, sosyolojiden felsefeye, tarihten edebiyata birçok alandaki teorileri üzerinde çalışılmakla beraber, İslamî ilimler ve bunların tarihlerine dair görüşleri ne yazık ki çok az araştırmaya konu edilmiştir. Bu yazının amacı İbn Haldûn’un fıkıh tarihiyle ilgili görüşlerini verip bunun modern dönem fıkıh tarihi yazıcılığına etkilerini Müslüman akademi ile ve Oryantalist İslam hukuk tarihçiliği üzerinden incelemektir. İbn Haldûn’un Mukaddime’de fıkıh tarihiyle ilgili sunmuş olduğu çerçeve, Müslüman İslam hukuk tarihi yazarlarıyla Oryantalistlere kendi tezlerine meşruiyet kazandırmak için önemli imkânlar sunmuştur. Özellikle Batılı devletlerin İslam coğrafyasındaki sömürge politikaları sonucunda gün yüzüne çıkan modern problemlere çözüm bulma çabasında olan Müslüman bilginler, ictihâd vurgusunu yüksek bir şekilde seslendirdiler.
Bu çerçevede fıkıh tarihini de bir ictihâd tarihi olarak görüp onu ictihâd ve taklîd ekseninde dönemlendirdiler. Bunu yaparken İbn Haldûn’un seleflerinden farklı bir perspektifle ortaya koyduğu fıkıh tarihi yaklaşımından yararlandılar. Batılı İslam hukuk tarihçileri de temel problemleri olan İslam hukukunun kökeni meselesini incelerken İbn Haldûn’dan çokça istifade etmişlerdir. Her iki taraf da kendi teorilerini meşrulaştırmak için İbn Haldûn’un görüşlerinden azami derecede istifade etmekle beraber onun tarihsel bağlamını göz ardı etmişlerdir.</Özetçe>
<Anahtar>İbn Haldûn, Mukaddime, İslam Hukuk Tarihi, İslam Hukuk Tarihçiliği</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Rus Tarih Yazıcılığında Kızgızlar (18. Yüzyılın İkinci Yarısı - 20. Yüzyılın Başı)
</Başlık>
<Özetçe>Bu makalede 18. yüzyılın ikinci yarısında ve 20. yüzyılın başlarında Rus tarih yazıcılığında geçen Kırgızların tarihi ile ilgili eserler analiz edilmektedir. Kırgızlar ile ilgili problemleri ele alan müellifleri, çalışmalarına göre şarkiyatçı-araştırmacı, askerî araştırmacı, Rus seyyahları ve idarî bürokratlar şeklinde dört gruba ayırmak mümkündür. Rus tarih yazıcılığında Kırgızların tarihi birçok alanda ele alınmış ve açıklanmaya çalışılmıştır. Kırgızlar ile ilgili problemleri aksettiren gazete ve dergilere, özellikle “Turkestanskiye Vedomosti” gazetesinin ve “Turkestanskiy Sbornik” adlı derginin külliyatındaki bilgiler değerlendirilmeye çalışılmıştır. Kırgızlar ile ilgili bilgi veren eserlerin verdikleri bilgiler ve buralardaki hatalı değerlendirmeler üzerine durulmuştur. Ayrıca günümüz Kırgız tarihinin aktüel konularına da değinilmiştir.
</Özetçe>
<Anahtar>Kırgız araştırmaları, Rus tarih yazıcılığının temsilcileri, Tien-fian Kırgızları, Hokand Hanlığı, Kırgızların Ruslar tarafından işgali, Rus yazarlarının eserleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Müsaderenin Sosyal ve Ekonomik Bir Analizi: 18. Yüzyıl Sonlarında Bursa’da Yapılan Müsadereler
</Başlık>
<Özetçe>18. yüzyıl Osmanlı sosyal ve ekonomik tarihini ele alan çalışmalarda bu dönemde devletin önceki yüzyıllara nazaran daha yoğun bir şekilde müsadere yetkisine başvurduğu belirtilmektedir. Özellikle de 1770 sonrasında bir artıştan bahsedilmektedir. Ancak bu dönemdeki müsadere uygulamalarındaki değişiklikleri ve sonuçlarını analiz eden bir çalışma bulunmamaktadır.
Bu makalede 1770-1800 döneminde Bursa’da yapılan müsadereler ele alınmıştır. Müsaderenin devlet tarafından nasıl gerekçelendirildiği, nasıl bir takibatın olduğu, kaç kişinin servetine el konulduğu ve bu işlemin sonraki kuşaklar üzerindeki etkileri cevaplanmak istenen sorulardır. Araştırmada kaynak olarak konuyla ilgili literatür haricinde Başbakanlık Osmanlı Arşivi’nden tespit edilen belgelerden ve Bursa Kadı Sicilleri’nden yararlanılmıştır.
</Özetçe>
<Anahtar>Müsadere, Bursa, 18. yüzyıl</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Evliya Çelebi’nin Gözünden Bir Kayseri Şehri Okuması (8 levha ile birlikte)
</Başlık>
<Özetçe>Geçen yıl dünyanın en tanınmış seyyahlarından Evliya Çelebi’nin (25 Mart 1611–1683), doğumunun 400. yılı kutlanmıştır. Bu bağlamda, 2011 yılı UNESCO tarafından “Evliya Çelebi Yılı” olarak ilan edilmiştir. Öte yandan 2010 yılında Avrupa Konseyi, insanlık tarihinde farklı kültürlerin kaynaşmasına en çok katkıda bulunan 20 kişi arasında Evliya Çelebi’ye de yer vermiştir. Onu böylesi bir ayrıcalığa kavuşturan ise 10 ciltlik Seyahatname adlı eseridir.
Bu saygın eserde seyyah, yarım asır boyunca gezip gördüğü yerleri, o günün koşullarında oldukça titiz bir şekilde ele almıştır. Evliya Çelebi, bu gezi kitabında, Osmanlı coğrafyasının büyüklü küçüklü pek çok yerleşmesinin tarihini, yöneticilerini, mimari özelliklerini, dillerini, sosyal ilişkilerini, insanlarını, hikayelerini ve olaylarını kendi gözlem ve araştırmaları ışığında özgün bir dille anlatmıştır.
Bu makale, Evliya Çelebi’nin Seyahatname adlı eserine bağlı olarak, onun Kayseri şehrini nasıl okuyup analiz ettiği ve bizim bu şehir okuması ile şehir analizini nasıl incelememiz gerektiğini saptamayı amaçlamaktadır. Kısaca onun yazdıklarından hareketle mimarlık ve şehircilik yönünden bir Kayseri şehri okumasını konu edinmektedir. Bu kapsamda Evliya Çelebi’nin gözünden Kayseri şehri çözümlemesi gerçekleştirilmiş, Kayseri’de gezdiği rota farklı ölçeklerdeki iki harita üzerinde işaretlenerek mekansal tarihe bir gönderme yapılmış ve mekansal verilerin güvenirliği tablolar üzerinde sınanmıtır.
</Özetçe>
<Anahtar>Evliya Çelebi, Seyahatname, Kayseri, mimarlık, şehircilik, tarih</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Bosna Valisi Mehmed Vecihi Paşa’nın Muhakemesi
</Başlık>
<Özetçe>Tanzimat’ın ilanıyla birlikte bir dizi yenilik yapıldı. Bugüne kadar yapılan çalışmalarda hep Tanzimat’ın halk üzerindeki etkileri değerlendirilmiştir. Bu çalışmada ise Tanzimat’tan en az halk kadar, belki de onlardan daha fazla etkilenen grup olan bürokratlar konu edilmiştir. Fermanın yayınlanmasından sonra onlarca bürokrat Tanzimat’ın icaplarını yerine getirmedikleri için cezalandırılmıştır. Tanzimat Fermanı’ının gereklerini yerine getirmeme kaygısı birçok memurun korkulu rüyası olmuştur. Hatta Tanzimat ilan edilirken Sadrazam olan Hüsrev Paşa’nın dahi aynı gerekçe ile Tekfurdağı’na sürgüne gönderilmesi tüm memurlar açık bir mesaj niteliği taşımıştır. Mevcut araştırmada yargılanan memurlardan biri olan Mehmed Vecîhî Paşa’nın muhakeme süreci incelenmiştir. Makalede soruşturmanın başlaması, Paşa’ya isnat edilen suçlar, Paşa’nın savunması ve sonuçları ayrıntıları ile incelenerek, muhakemenin bir Tanzimat bürokratı üzerindeki baskısı ve yargılamanın nasıl yapıldığı ortaya çıkarılmaya çalışılmıştır. Metinde de görüleceği gibi suçlanma kaygısı taşıyan Mehmed Vecîhî Paşa kendini savunurken sık sık suçlamaların Tanzimat öncesine ait olduğunu ifade etmek zorunda kalmıştır. Suçlanma veya görevden el çektirme kaygısı taşıyan memurların çekingen davranmaları, kamu güvenliğini ciddi manada zaafa uğatmış, ülkenin her yanında devlete karşı isyanlar çıkmıştır. Çalışma bu haliyle Tanzimat-Bürokrasi ilişkisi gibi konulara dikkat çekmeyi hedeflemektedir.
</Özetçe>
<Anahtar>Tanzimat Fermanı, Bosna, Mehmed Vecîhî Paşa, Ceza Kanunnamesi, Meclis-i Vâlâ-yı Ahkâm-ı Adliye</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Multicultural Musical Recreation Place of İstanbul during the Ottoman Period Mekan ve Müzik: Osmanlı Döneminde İstanbul’un Çokkültürlü Müzikli Mekanları (s. 879-904)
</Başlık>
<Özetçe>Kültürün bir unsuru olan müzik, yaratım ve tüketim açısından insanlar ve mekânlarla varolur. Müzik her tür mekânda sunulabilse de, farklı insanların müziği birlikte yaratıp, tükettikleri özel mekânlar vardır ki, bunlar müziğin kültürel unsurlarındandır. Bu mekânlar, aynı zamanda, müziğin yaratğm, seslendirme ve tüketim şeklini belirler. Bizans’tan günümüze kent kültürü olgusunu temsil eden İstanbul, bu özelliğini çeşitli mekânlarda çokkültürlü olarak gösterir. Toplumsal ve müziksel çokkültürlüğün aynı anda bulunduğu yerler ise, İstanbul’un çeflitli eğlence mekânlarıdır. Bu çalışmada, Osmanlı döneminde İstanbul’daki mekân ve müzik ilişkisi, etnomüzikoloji disiplini içinde, kültürleşme ve çokkültürlülük bağlamında araştırılmış, yedi kapalı ve üç açık olmak üzere, on bir müzikli mekân türü ortaya çıkmıştır. Bu mekân türleri, kavramsal, tarihsel ve sosyo-kültürel yaklaşımlarla ayrı ayrı incelenmiştir.
</Özetçe>
<Anahtar>Mekân, müzik, Osmanlı, İstanbul, çokkültürlülük</Anahtar>
<Kaynak></Kaynak>
<TürkçeKarakter></TürkçeKarakter>
</makale>




<makale>
<Etiket>Tarih</Etiket>
<Başlık>Hudâvendigâr Vilayetinde İpekböcekçiliğinin Canlandırılmasında Düyûn-ı Umûmiyye İdâresi’nin Rolü
</Başlık>
<Özetçe>19. yüzyılda Hudâvendigâr Vilâyeti, Osmanlı Devleti topraklarında ipekböcekçiliği ve ipekçilik sektörünün en önemli merkezlerinden biridir. Avrupa’da yaşanan teknolojik gelişmelere ve taleplere bağlı olarak bu yüzyılda ipekçilik sektöründe önemli bir canlanma gözlenmiştir.
Ancak 1860 yılı sonrasında ipekböceklerinde görülen hastalıklar sektördeki faaliyetleri durma noktasına getirince, Osmanlı hükümeti bu krizi çözmek için yoğun bir çaba içerisine girmiştir. Bir süre sonra Osmanlı Devleti’ne ait dış borçların yabancı alacaklılarca tahsili için Düyûn-ı Umûmiyye İdâresi kurulunca, bu idâre ipek öşrü gelirlerini toplama hakkını üzerine almıştır. Bu bağlamda gelirlerin artırılması yönündeki çabalar, ipekböcekçiliği sektörüne yön verecek ve sektörü yeniden canlandıracak yeni bir süreci başlatmıştır.
</Özetçe>
<Anahtar>Hudâvendigâr Vilâyeti, İpekböcekçiliği, Düyûn-ı Umûmiyye İdâresi, Osmanlı</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>The Power of Rumours in the Making of History: The Case of the Adana Incident of 1909 in the Ottoman Empire
</Başlık>
<Özetçe>1909 Adana Olayları, Osmanlı İmparatorluğu’nun dağılma sürecinde Ermeniler ve Türkler arasında yaşanan mahalli olaylardan birisidir. Bugüne kadar 1909 Adana olayları hakkında Ortadoğu tarihçileri tarafından çok sayıda çalışma yapılmıştır. Bu araştırmalarda genellikle olayların siyasi, ekonomik ve sosyal boyutları ve/veya sebepleri üzerine odaklanılmıştır. Son yıllarda 1909 Adana olayları üzerinde yapılan araştırmaların sayısında da belirgin bir artış gözlemlenmektedir. Ancak, yayın sayısındaki artışa rağmen, pek azı iki topluluk arasındaki şiddetin tırmanmasında söylentilerin etkisine değinmiştir.
Bu makalede arşiv kaynaklarına dayanılarak Adana ve çevresinde dolaşan söylentilerin, topluluklar arasında güvensizlik yaratma hususunda tartışmasız büyük rol oynadığını ve çeşitli komplo teorilerinin artışına yol açtığını gösteren çok sayıda belge ortaya koymuştur. Bu söylentilerin bazılarına değinmek gerekirse; örneğin bir söylentiye göre Ermeniler, imparatorluktan ayrılmak için Türklere karşı bir savaşın örgütlenmesini yapmaktaydılar. Müslümanların korkularını körükleyen bir diğer söylentiye göre ise, bir grup Ermeni isyancı şehrin çevresindeki Müslüman köylerine saldırmak üzereydi. Ayrıca Müslümanlar arasında dolaşan, Ermenilerin, bağımsızlık arayışlarında kendilerine yardımcı olacak devletin silah depolarına ulaşmak için tünel kazdığına dair söylentiler de vardı. Bir başka söylenti ise Ermenilerin Ulu Cami kapısınaı insan pisliği bıraktığı idi. Aslında, bu söylentilerin çoğunun aslı esası yoktu, ama insanlar çoktan kendilerini korumak gayesiyle silah edinme arayışına girmişlerdi. Bu yüzden, 14 Nisan 1909’da olaylar başladığı zaman, insanların katliamlara yönelmesi ve şiddeti tırmandırması zor olmadı. Söylentilerin oluşturduğu psikolojik ortam şiddetin büyümesine ve toplumlar arasındaki nefretin artmasına büyük tesir yapmaktaydı.
Bu makalede, belirtilen bu gerekçelerden dolayı, söylentiler ve söylentilerin tarihte toplumsal şiddetle olan bağlantısı üzerinde durulacak ve Adana olayları örneğinde teorik ve pratik açıdan bir toplumsal çatışma analizi yapılacaktır.</Özetçe>
<Anahtar>Adana, Dedikodu ve Tarih, Osmanlı İmparatorluğu, Ermeniler</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Bolu Basınında Milli Mücadele (3 belge ile birlikte)</Başlık>
<Özetçe>Mondros Mütarekesi’nin ardından İtilaf Devletleri’nin Anadolu’da başlattıkları işgal, mezalim ve katliam hareketlerine karşı Millî Mücadele’yi desteklemek üzere çıkan basın organları Türk milletinin sesi olmuştur. Dönemin olağanüstü koşulları altında türlü güçlüklere rağmen yayın hayatına devam eden bu basın organları arasında Bolu’da çıkan gazeteler de önemli bir yere sahiptir.
Bu çalıflmada; “millî birlik ve beraberlik”, “hâkimiyet-i milliyye” ve “istiklâl-i tam” fikirleri etrafında Millî Mücadele lehine kamuoyu oluşturmak, halkı baş gösteren tehlikeler hakkında zamanında ve doğru haberlerle bilgilendirerek uyanık ve teyakkuz hâlinde tutmak üzere Bolu livasında çıkan Bolu, Dertli ve Türkoğlu gazeteleri ile bölgede Hürriyet ve İtilaf Fırkası’nın sözcülüğünü yapan Kürsî-i Millet gazetesi Millî Mücadele’ye yaklaşımları çerçevesinde ele alınmıştır.
</Özetçe>
<Anahtar>, Millî Mücadele, Bolu, Dertli, Türkoğlu, Kürsî-i Millet</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Middle Bronze Age Pottery Kilns at Şaraga Höyük
</Başlık>
<Özetçe>Anadolu’daki prehistorik ve protohistorik dönemlere ilişkin yapılan arkeolojik araştırmalarda sınırlı sayıda seramik fırını bulunmuştur. Bundan dolayı, Şaraga Höyük’te 2003 yılı kazı sezonunda bulunan ve Orta Tunç Çağı’nın II. evresine tarihlendirilen 2 adet seramik fırını, Güneydoğu Anadolu Bölgesi’nin M.Ö. 2. binyılı seramik üretim teknolojisi hakkında bilgi vermesi açısından son derece önemlidir. Bu fırınlardan biri diğerine oranla daha büyüktür. Çalışma sistemleri açısından birbirleri ile aynı özelliklere sahip olan bu iki seramik fırını, tipolojik açıdan ise bazı farklılıklar göstermektedir. Her iki fırın, yanma odası ve pişme odası olmak üzere iki bölümden oluşmuştur. İki bölüm arasındaki ısı transferini gerçekleştiren “ısı aktarım kanalı” bulunmaktadır. 1 numaralı büyük fırın iri kapların pişirilmesinde, 2 numaralı fırın ise; küçük kapların pişirilmesinde kullanılmıştır. Güneydoğu Anadolu Bölgesi ve benzer kültür özellikleri gösteren yakın komşu bölgelerde bulunmuş olan, Tunç Çağı ve öncesi dönemlere ait bazı seramik fırını örneklerine bakıldığında, seramik fırını tipolojisinin ve çalışma sisteminin çok ciddi radikal değişimler göstermediklerini söyleyebiliriz. Şaraga Höyük seramik fırınları, Fırat Vadisi boyunca görülen Orta Tunç Çağı’na ait ağzı yivli seramik grubunun Şaraga Höyük’te yerel olarak üretildiğini kanıtlamıştır. Şaraga Höyük Orta Tunç Çağı tabakasında ele geçen taştan çömlekçi çarkı mili, pişmemiş kil örnekleri, büyük ve küçük boy seramik fırınları, etrafa saçılmış durumda ele geçen çok sayıda ıskarta seramik kırıkları ve seramik fırınında bulunan tüm kaplar, seramik üretim sürecindeki bütün aşamaları açıkça ortaya koymaktadır.
</Özetçe>
<Anahtar>Şaraga Höyük, Orta Tunç Çağı, Fırın, Seramik, Güneydoğu Anadolu</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Arkeolojik ve Şlolojik Veriler Işığında M.Ö. 2. Binde Frit, Fayans ve Cam Malzeme Üzerine Bir Çalışma
</Başlık>
<Özetçe>Frit, fayans ve cam kullanımı Ege, Mısır, Mezopotamya ve Anadolu’da M.Ö. 2. bin kültürünün önemli bir bölümünü oluşturmaktadır. Gerek arkeolojik gerekse Şloloji verilerin ortaya koyduğu gibi özellikle Geç Tunç Çağı’nda, başta cam olmak üzere fayans ve frit malzemenin üst düzey uluslararası yazışmalara konu olabilecek kadar değerli ve yalnızca elit kesimin hizmetinde olan bir hammadde özelliği taşıdığı açıkça görülmektedir. Bunun yanı sıra söz konusu malzemenin üretiminde kullanılan atölyelerin çoğunlukla saray içinde ya da saray ile bağlantı lı kesimlerde yer alması ve dağılımının saray kontrolünde yapılmış olması frit, fayans ve camın değerli materyaller arasında yer aldığını ortaya koymaktadır.</Özetçe>
<Anahtar>Frit, Fayans, Cam, M.Ö. 2. Bin, Ege, Mısır, Mezopotamya, Anadolu</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Tiyatro Yazıtları Işığında Assos’ta Zanaatkârlar
</Başlık>
<Özetçe>Bu çalışmanın amacı 1993 ve 1995 yılları arasında Assos tiyatrosunun oturma sıraları üzerinde ele geçen yazıtları arkeolojik veriler ve antik yazarlar ışığında irdelemektir. Yazıtlar, Assos’ta Roma İmparatorluk Dönemi’nde taş ocağı işçilerine, dericilere ve demircilere ait üç meslek birliğinin varlığını ortaya koyarken kentteki sosyo-ekonomik duruma dair ipuçları sunmaktadır. Yazıtların tiyatro içerisindeki konumları bu meslek gruplarının kentteki statülerinin derecesini ve kent ekonomisindeki önemli rollerini yansıtmaktadır. Bunun yanı sıra meslekleri; taş, meşe palamudu gibi kentin doğal kaynakları ile ilişkilendirerek okumak mümkün olmaktadır.</Özetçe>
<Anahtar>Assos, Tiyatro, Taş Ocağı İşçileri, Dericiler, Demir Ustaları, Mesleki Birlikler</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Uygur Kağanlığı Yazıtları ile Yenisey Yazıtlarında Türk Adının Kullanımı Üzerine
</Başlık>
<Özetçe>Eski Türk yazıtları, çok farklı coğrafyalarda taş, kaya ile çeşitli nesnelere yazılmış olup Türk dilinin en eski yazılı belgeleri olması bakımından büyük bir önem taşımaktadır. Türk dili araştırmalarının dışında çok çeşitli bilim alanlarında bu yazıtlardan yararlanılmaktadır.

Bu çalışmada Uygur Kağanlığı yazıtları ile Yenisey yazıtlarında geçen Türk sözcüğü üzerinde durulacak, buradaki Türk sözcüğü ile hangi boy veya boyların kastedildiği belirtilecektir. Türk sözcüğü eski Türk yazı tlarında Kök Türkleri anlatmak üzere kullanılmıştır. Bu kullanımı Kök Türk dönemi dışındaki yazıtlarda da görmek mümkündür. Özellikle Uygur Kağanlığı yazıtlarında Türk sözcüğü ile Kök Türklerin kastedildiği anlaşılmaktadır. Bu durum Yenisey yazıtlarında da açık bir şe-kilde görülmektedir. Yenisey bölgesindeki Türk kökenli halklar, Kök Türkler için Türk adını, Uygurlar içinse Uygur adını kullanmışlardır. Makalede bu konu işlenirken Uygur Kağanlığı yazıtları ile Yenisey yazıtları ndaki Türk sözcüğünün geçtiği cümleler, hem eski Türkçesiyle hem de günümüz Türkçesiyle verilerek okuyucuya karşılaştırma yapma olanağı sunulacaktır.

Türk adının eskiliği, anlamı ve yayılma alanı gibi konular bu makalenin içerisinde yer almayacaktır. Ancak Türk sözcüğünün ilk dönem Türkçe metinlerdeki kullanımı, özellikle Türk dili uzmanları dışındaki araştırmacılar için yeni görüşler belirleme olanağı sunmaya yardım edecektir.</Özetçe>
<Anahtar>Türk adı, Uygur Kağanlığı Yazıtları, Yenisey Yazıtları, Eski Türk Yazıtları</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Hintli Bir İktisatçının Tarihte Özgürlük Arayışı: Amartya Sen’in Hindistan’da Türk Hakimiyetine Dair Tespitleri
</Başlık>
<Özetçe>Hindistanlı bir iktisatçı olan Amartya Sen’in eserleri değişik zamanlara ve mekanlara nüfûzu açısından dikkate değerdir. İktisadî kalkınma hakkındaki yazılarında Amartya Sen, sık sık İmparator Ashoka ve Ekber Şah gibi Hindistan hükümdarlarına değinmektedir. Ona göre, Ashoka ve Ekber Şah’ın bu devasa ülkede her inançtan insana hitap eden dinî tesamüh siyaseti, modern Hindistan’ın oluşumuna büyük katkıda bulunmuştur. O, günümüzde iktisadî kalkınma teorisi ve pratiği ile ilgilenenlerin Hintli hükümdarların uygulamalarından çok şey öğrenebileceği iddiasındadır. Bu makalede, Amartya Sen’in Gazneliler ve Babürlülerle ilgili Şkirleri çağdaş birincil kaynaklar ışığında değerlendirilecektir.
</Özetçe>
<Anahtar>Amartya Sen, Babürlüler, Gazneli Mahmud, Hindistan, Kalkınma</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Avusturya Saray ve Devlet Arşivi’ndeki (Haus-, Hof- Und Staatsarchiv) Türkiye Fonları
</Başlık>
<Özetçe>Bu makalenin amacı, Osmanlı tarihinin dış kaynakları bakımından en önemli arşivlerden biri olarak değerlendirilen Avusturya Saray ve Devlet Arşivi’ndeki Türkiye fonlarını tanıtmaktır. Makalede öncelikle kısaca Saray ve Devlet Arşivi’nin tarihi üzerinde durulacak sonra da Türkiye fonlarının bir değerlendirmesi yapılacaktır.</Özetçe>
<Anahtar>Avusturya Saray ve Devlet Arşivi, Osmanlı Tarihinin Kaynakları</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Tanzimat’ın İlk Saray Düğünü: Sultan II. Mahmud’un Kızı Atiyye Sultan’ın Ahmed Fethi Paşa ile Evlenmesi
</Başlık>
<Özetçe>Sultan II. Mahmud’un kızı, Atiyye Sultan’ın düğünü, Sultan Abdülmecid’in tahta çıkmasından ve Tanzimat’ın ilanından sonraki ilk saray düğünüdür. Sultanların evlenecekleri kişiyi padişahın seçtiği Osmanlı geleneğinde, evlilikler çoğu kez siyasi konjonktüre göre gerçekleştirilirdi. Atiyye Sultan da bu anlayışla, Tanzimat ricâlinin önde gelen simalarından Ahmed Fethi Paşa ile evlendirildi. Bu çalışmanın konusunu teşkil eden ve Atiyye Sultan’ın düğününü tüm ayrıntılarıyla anlatan mensûr sûrnâme, konu hakkında bilinen tek nüshadır. Bu sûrnâme ve Takvim-i Vekayi ile Cerîde-i Havâdis gazeteleri sayesinde, hem Atiyye Sultan ve Ahmed Fethi Paşa’nın düğünleri hem de devlet protokolü ve şenlikler gibi diğer detayları öğrenmek mümkün olmuştur.</Özetçe>
<Anahtar>Atiyye Sultan, Ahmed Fethi Paşa, Tanzimat, Sûr-ı Hümayun, Nişan Alayı, Nikâh, Çeyiz Alayı, Gelin Alayı</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Mîrza Tâki Hân (Emir Kebir) ve Reformları
</Başlık>
<Özetçe>19. yüzyıldaki İran modernleşme hareketlerinin en önemli siması olan Mirza Tâki Han ya da yaygın olarak bilinen adıyla Emir Kebir, yaklaşık üç yıl süren sadrazamlığı boyunca Osmanlı Devleti’ndeki II. Mahmut ve Tanzimat reformlarına benzer şekilde İran’da geniş bir alanda yenilik hareketlerini başlatmış ve bu kısa sürede yaptıklarıyla İran modernleşmesinde etkisi günümüze kadar süren derin izler bırakmıştır. Orta halli bir ailenin çocuğu olarak dünyaya gelen Mirza Tâki Han, elde ettiği başarılarla kısa sürede önemli görevlere gelmiş ve sırasıyla askerî kâtip, büyükelçi, Vezir-i Nizam (Azerbaycan Ordusu Komutanı), Emir-i Nizam (Genel Kurmay Başkanı) ve Şahs-ı Evvel-i İran (Sadrazam) olarak görev yapmıştır. Ayrıca Atabeg ünvanıyla daha sonra tahta çıkacak olan Nasıreddin Mirza’nın hocalığı gibi önemli bir görevi de üstlenmiştir. Sadrazamlığı sırasında elde ettiği güç ve yaptığı yenilikler siyasî rakiplerini, hanedan üyelerini v eİngiltere ve Rusya gibi yabancı devletleri korkutmuş ve bu korku onların Emir Kebir’e karşı ittifak yapmalarına neden olmuştur. Bu ittifak onun önce görevden uzaklaştırılması ve kısa bir süre sonra da öldürülmesine neden olmuştur.
</Özetçe>
<Anahtar>İran, Kaçar Hanedanı, Emir Kebir, Reform Hareketleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Çorum ve Çevresinde Faaliyette Bulunan Ali Murtezâ Nam-ı Diğer Kör Dede Çetesi</Başlık>
<Özetçe>XIX. yüzyıl sonu ile XX. yüzyıl başları Osmanlı İmparatorluk tarihi açısından oldukça önemli gelişmelerin yaşandığı bir dönemdir. Bu dönemde yaşanılan bazı gelişmeler, yönetim disiplini, sosyal adalet ve askeri düzenin gerilemesine neden olmuştur. Bu duruma ilave olarak merkez-taşra koordinasyonun bozulması eşkıyalık hareketlerinin artmasına yol açmıştır. Böylece kısa zamanda Osmanlı taşrasında farklı temelli eşkıya hareketlerinin görüldüğü merkezler ortaya çıkmıştır. Tarihinde pek çok isyan hareketi barındıran Çorum’da bu merkezlerden biridir. XX. yüzyıl başlarındaki bazı gelişmelerden dolayı önem kazanan Çorum’da, önceleri bireysel temelli olarak ortaya çıkan Kör Dede’nin eşkıyalığı, zamanla idari, sosyo-ekonomik ve dini temeller edinmiştir. Dolayısıyla çalışmamızda dönem itibariyle oldukça sıkıntı içerisinde bulunan İmparatorluğun Kör Dede Çetesi ile mücadelesi başta olmak üzere, çetenin faaliyet gösterdiği bölgelerdeki halk, idareci ve askerlere dair pek çok anekdota rastlanılacaktır. Çalışmamız esasında mahalli bir çalışma olmasına rağmen Osmanlı taşrasında yaşanılanlara genel olarak ışık tutmaktadır. Bu nedenle özelde Çorum örneğinden hareketle Osmanlı taşrasına dair yeni bir pencere açılmıştır. Bu pencereden; Kör Dede, çerkezler, idareciler, askerler, Dedesli aşireti, Alevi-Türkmen taifesi, vergiden yılmış halk ile zalim tahsildarlar gibi gördüklerimiz esasında imparatorluk gerçeğinden başka bir şey değildir. Farklı olan sadece yer, zaman ve şahıslardır.</Özetçe>
<Anahtar>Kör Dede, Eşkıya, Alevi, Çorum, Asker Şrarisi, Çerkez, Rum Çeteleri</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Arvad; Doğu Akdeniz’de Bir Osmanlı Adası ve I. Dünya Savaşı’ndaki Fonksiyonları
</Başlık>
<Özetçe>Osmanlı Devleti’nin Doğu Akdeniz hinterlandında bulunan Arvad (Ervad-Ruad) Adası oldukça küçük, su kaynaklarından yoksun ve tarıma uygun olmayan bir yapıya sahiptir. Arvad, I. Dünya Savaşı’nın devam ettiği günlerde Fransız birliklerince 1915 yılı Eylül ayında işgal edilmiştir. Osmanlı idaresindeyken halkının büyük çoğunluğu balıkçılıkla geçinen bu küçük ada Fransızlar tarafından Osmanlı ana karasına olan yakınlığı nedeniyle istihbarat toplanması için casusların gönderilip alındığı bir merkez konumuna gelmiştir. Adada bu amaçla kurulan istihbarat merkezinde bölgenin yerlisi casuslar vasıtasıyla Fransız birlikleri önemli bilgiler edinebilmişlerdir. Ayrıca Arvad Adası’nın Osmanlı idaresinden koparılmasından sonra Fransızlar birtakım Osmanlı gemilerini yağmalamış ve adada yiyecek maddelerinin temininde sıkıntılar yaşanmıştır. Arvad Adası Fransa’nın Suriye hâkimiyetini sağlamak için işgal ettiği stratejik bir noktadır.

</Özetçe>
<Anahtar>Arvad Adası, Osmanlı Devleti, Fransa, I. Dünya Savaşı, casusluk</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XX. Yüzyılın Başlarında İran Ticaretinde Osmanlı-Rus Rekabeti
</Başlık>
<Özetçe>XIX. yüzyılın başlarında kapitalist endüstri devletleri kendi ürün ve üretimlerini Doğu’ya ulaştırmak ve aynı şekilde doğudan batıya ham madde aktarmak için rekabete girişmişlerdi. Aynı güçler Karadeniz’in doğu limanlarından İran’a kadar uzanan ticaret yoluna büyük önem vererek bu güzergahta hakim güç olmak için rekabete girişmişlerdi. XIX. yüzyıl başlarında Karadeniz ticaretinin canlanması ve 1869 yılında Süveyş kanalının açılması Karadeniz’in doğusundan İran’a yapılan ticaretin hem iktisâdî ve hem de siyasi bakımdan uluslararası stratejik önem kazanmasına sebep oldu. Karadeniz tarihine baktığımızda Trabzon limanının önemi, üstünlüğü, tarihi geçmişinden değil, aktif bir ticari yol olan Erzurum-Tebriz hattına bağlanmasından kaynaklanıyordu. XIX. yüzyılda Karadeniz’in doğu limanlarından İran’a transit ticareti yapan iki yoldan Osmanlı hâkimiyet bölgesindeki Trabzon-Erzurum- Tebriz yolu ve Rus hakimiyet sahasındaki Gürcistan sahillerinden Sohum-Poti limanları üzerinden geçen Batum-Tişis-Tebriz yolu iki devleti rakip haline getirdi. Rus Çarı, Kafkas ticari-transit yolunu öne çıkarmak amacıyla ülkenin kuzey bölgesinde yarı sömürgeci durumunu korumak, Kafkasya’yı büyük bir ticari bölge yapmak, bütün Asya pazarları ile bağlantı kurmak niyetindeydi. Rusya kendi tüccarını önceden mükellef olduğu yerel vergilerden muaf tutarak, onlara mali ve gümrük yardımları yaparak tüccarı himayesi altına aldı. Rusya tüm bu girişimleriyle Osmanlı toprakları üzerinden İran’a gelen İngiliz malları ile rekabet etmeyi amaçlıyordu.

Diğer yandan Rusya, Kafkas yolunda ticari üstünlüğü daimi surette elinde bulundurmak için çeşitli önlemler aldı. Tebriz-Culfa demiryolunu yaparak bütün yol boyunca Rus askerlerini bu güzergaha yerleştirdi. Aynı yollun kenarlarına kullanışlı kervansaraylar yaparak tüccarın ve yolcuların seyahatini kolaylaştırdığı gibi menzillerle de bölge güvenliğini sağlamıştı.

1820 yılının ortalarında İngiliz malları ilk olarak Fars körfezinden İran’a girmiş, bu yıldan sonra da İngiliz malları Kuzey’den Sohum yoluyla Kafkasya ve Anadolu’nun doğusuna, İran’ın kuzeyine ulaşmıştı. İngiltere’nin bu başarısı bölgedeki Rus pazarını tehdit etmişti.

Rusya, siyasi açıdan Kafkasya bölgesiyle güçlü bağlantılar kurmasına rağmen, ekonomik açıdan güçlü bağlantılar kuramamış hatta günden güne bölgedeki ticari varlığı zayışamıştı. Rusya’nın bölgede varlığı zayışamasına karşın İngiliz mallarının satışı İran’da artıyordu. İngiltere, daha fazla kar elde etmek için kısa deniz yolları b   ulmaya yöneliyordu. İşte bu noktada İngiltere’nin İran’a ulaşmak için bulduğu en kısa yol Karadeniz güzergahıydı.

Bu makalede yeni bir bakış açısıyla ve belirli etkenler haricinde – Hindistan’ın siyasi ve iktisâdî rolü göz ardı edilerek – dış güçlerin olumsuz etkilerine rağmen XIX. yüzyıl sonu, XX. yüzyıl başlarında İran ticaretinin canlanmasını incelemeye çalıştık. Diğer taraftan zikrettiğimiz yollarda Osmanlı ve Rusya arasındaki rekabetin neden ve nasıl bir şekilde ortaya çıktığı sorusuna cevap vermeye, aynı zamanda İngiltere’nin Osmanlı’ya ait olan yolu sahiplenmedeki rolünü belirlemeye çalıştık.

</Özetçe>
<Anahtar>Osmanlı, Kafkasya, Karadeniz ticareti, Transit yol, İran, Tebriz</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Erken Cumhuriyet Döneminde (1923-1954) Kayseri’de Okul Yapıları
</Başlık>
<Özetçe>Cumhuriyet eğitim tarihinin tüm örneklerinin görülebileceği Kayseri’deki okul yapılarını inceleyen bu çalışma 1923-1945 yılları arasında inşa edilip günümüze ulaşabilmiş 15 örneği içermektedir. Bu örneklerden 9 tanesi köylerde bulunmakta ve birbirlerinden farklı tasarım özellikleri göstermektedir. Mekân bakımından tek derslikten altı dersliğe kadar farklı düzenlemeler içeren örnekler içinde Nize Köyü ilköğretim okulu tek derslikli tek okuldur ve köy enstitüsü mezunlarının çalışabileceği derslik, işlik (demircilik atölyesi) ve lojmandan oluşan tasarımıyla yarışma sonucu elde edilmiş bir plânın devrin yönetmeliklerine göre uygulanmış halidir. Safa Mektebi ve Cin Ahmet Köyü İlkokulu girişe paralel koridorun arkasına yerleştirilmiş iki derslik ve bir idari bürodan oluşur. Bünyan Sağlık Meslek Lisesi (Eski Namık Kemal İlkokulu) ve Artmak Köyü ilkokulunda üç derslik ve bir idari bürodan oluşan tip projenin uygulaması söz konusudur. Yeşilkent, Akkışla Cumhuriyet, Kaynar ilkokulları ile Pazarören Köy Enstitüsü H plânlı bir tasarıma sahiptirler ve “giriş cepheleri üçgen alınlıklı ahşap revaklı birer sundurmayla vurgulanmıştır. 1940’lı yılların başında inşa edilen Kız Meslek Lisesi ve Erkek Sanat Enstitüsü modern betonarme inşaatın temsilcileri olarak öne çıkarlar. Olgun ölçüleri, temiz taş işçiliği ve anıtsal giriş revağıyla Develi Lisesi sanatçı imzası (Süleyman Unutulmaz) taşıyan tek eserdir. İncelenen okullar içinde birisi (Zile İlkokulu) hariç tamamı taş malzemeyle inşa edilmiştir. Zile ilkokulu, ahşap hatıllar yerleştirilmiş kerpiç malzemeyle inşa edilmiştir. Günümüze ulaşan bu okullar, yeni kurulmuş olan Cumhuriyet’in kuruluş felsefesini ve ideolojisini yeni nesillere anlatabilmek, tabir yerindeyse “ulus inşa edebilmek” amacıyla çoğu köylere dikilmiş birer anıt kimliğine sahiptirler.</Özetçe>
<Anahtar>Kayseri, Erken Cumhuriyet Dönemi, Okul Yapıları, Pazarören Köy Enstitüsü.</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Eğitim ve Tarih Ekseninde Sosyal Bilinci ve Sosyal Bilinçaltıyı Oluşturmak
</Başlık>
<Özetçe>Bu çalışmada toplumun ana özelliği olan gelenekler ve gelenekleri oluşturan tarih, din ve dil faktörleri üzerinde durulmuştur. Toplumun ve toplumu oluşturan insanların başarılarının, tarihleri ile olan bağlantıları sonucunda oluştuğu, bu nedenle tarih bilincinin önemi üzerinde durulmuştur. Öte yandan Türk cumhuriyetleri ve İslam coğrafyasıyla ortak tarih yazılarak ve bunlar ders kitapları olarak okutularak bölgesel ve toplumsal bilincin oluşturulmasının sağlanması gerektiği belirtilmiştir. Ayrıca ortak tarih bilincinin oluşturulmasında ortak din algısının önemi vurgulanmış, sosyal, kültürel ve ekonomik işbirlikler sonucunda yapılacak ortak dil çalışmalarının, sosyal bilinci oluşturmada etkili olacağı belirtilmiştir.</Özetçe>
<Anahtar>Ortak Tarih, Sosyal Bilinç, Algı, Gelenek</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Haçlılar ve Doğu Hıristiyanları Arasındaki İlişkiler
</Başlık>
<Özetçe>Doğulu Hıristiyan kardeşlere yardım”  Ortadoğu’ya yapılan Haçlı seferlerinin başlıca parolalarından biri olmuştur. Ancak bu sözler 451 Kadıköy Konsili’nde alınan kararların gölgesinde kalmıştır. Zira Haçlılar aradaki mezhepsel farklılıklar nedeniyle Ortadoğu Hıristiyanlarını asla kardeş olarak görmemişlerdir. Aslında bu sözlerin gerçek muhatabı Bizans’a bakış açıları da çok farklı değildir. Uzun müddet Müslüman hâkimiyetinde rahat bir yaşam süren Yerli Hıristiyanlar, seferlerle ilgili başlangıçtaki iyimserliklerine rağmen Haçlılar tarafından “sapkın” olarak nitelendirilmeleri ve buna bağlı menfi uygulamalar nedeniyle hayal kırıklığına uğramışlardır. Fakat 1101 Haçlı Seferlerinin sonucunda ortaya çıkan gereksinimler neticesinde Yerli Hıristiyanlar, Haçlılar için sosyal, ekonomik ve askerî alanda hayati bir anlam ifade etmeye başlamışlardır. Bu doğrultuda başlatılan uygulamalar sayesinde taraflar arasında ortak bir yaşam formu oluşturulabilmiştir. Ancak Haçlıların, Yerli Hıristiyanlar hakkındaki dinî ön yargılarından ve şüphelerinden tamamıyla kurtulamamaları gerçek bir bütünleşmeyi engellemiştir. Dolayısıyla Yerli Hıristiyanların sosyo-politik durumlarında seferler öncesine nazaran bir değişim olmadığı gibi gelişmelerden en fazla zarar gören unsurlardan biri haline gelmişlerdir.</Özetçe>
<Anahtar>Haçlılar, Yerli Hıristiyanlar, Kadıköy Konsili, Sapkınlık, Ortadoğu</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Memlük Tarihçilerine Göre Dulkadiroğlu Şahsuvar Bey İsyanı
</Başlık>
<Özetçe>Moğol istilâsı sebebiyle Suriye’nin kuzeyi ve Anadolu’nun güneydoğusuna göç eden Türkmenler Memlük Devleti tarafından Müslümanları koruma, soydaşlarına kucak açma ve İlhanlılar ile Kilikya Ermenilerine karşı tampon bölge oluşturma gibi maksatlarla himaye edilmiştir. Aralarında Dulkadıroğulları da bulunan bu Türkmen grupları Gazze’den Sis (Kozan) hududuna kadar olan bölgede iskân edilmişler, beylerine de iktâ ve emîrlik payesi verilmiştir. Memlük Devleti kendisine tâbi unsurlar olarak gördüğü Türkmenlerin müstakil hareket etmelerine de mâni olmaya çalışmıştır. Özellikle Osmanlıların güçlü bir devlet olarak tarih sahnesine girişinden sonra bahsedilen bölgelerdeki Ramazanoğulları ve Dulkadıroğulları gibi beylikleri kontrolü altına almaya çalışması, Memlükler ile Osmanlılar arasında nüfuz mücadelesine neden olurken, aynı zamanda Memlüklerin bu beyliklerle sorunlar yaşamasına da yol açmıştır. Memlük-Dulkadıroğulları ilişkilerinin, Memlükler ile Osmanlılar arasındaki nüfuz mücadelesinin tesirinde şekillendiğini söylemek mümkündür.

Biz bu çalışmada, Memlük-Dulkadıroğulları münasebetlerinin bahsi geçen hususiyetini en fazla ortaya koyan örneklerden Şahsuvar Bey’in isyanını ele aldık. Burada da esas itibariyle Memlük tarihçilerinin Şahsuvar Bey meselesine yaklaşımını öne çıkardık.</Özetçe>
<Anahtar>Şahsuvar, Şahsuvar Bey isyanı, Memlükler, Dulkadıroğulları, Memlük tarihçileri, Osmanlılar</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Siyasi-Kültürel İlişkiler Çerçevesinde Tebrizli Çini Ustalarının Anadolu Yolculuğu (1419-1433) (15 resim, 1 harita ile birlikte)
</Başlık>
<Özetçe>Bursa, Edirne, Kütahya ve Larende’de, on beşinci yüzyılın ilk yarısında uygulanan bir grup çini, teknik ve üslup bakımından birbirlerinin tekrarı niteliğindedir. Çiniler arasındaki yakınlık, bütün bu uygulamaların Bursa Yeşil Külliye’de çalıştıkları sanatçı kitabesi ile kesinleşen “Tebrizli Ustalar”ın işi olduğunu düşündürmektedir. Yapılar arasındaki kronolojik ilişki, Tebrizli ustaların bu kentlerde bulunmuş olabileceklerini gösteren anlamlı bir tablo ortaya çıkarmaktadır. Çini örnekleri üzerinden yapılan okumalar, siyasi tarih araştırmalarına dayalı sosyo-kültürel bir arka-plan ile desteklenebilmektedir. Bu çalışma, Tebrizli ustaların kariyeri üzerine, sanat ürünleri ve tarih verileri ışığında bir önermede bulunmaktadır.
</Özetçe>
<Anahtar>Osmanlı Mimarisi, Yeşil Külliye, Çini, Tebrizli Ustalar</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Şam Valisi Emirü’l-Hac Süleyman Paşa’nın Muhallefâtı (1743- 1744)
</Başlık>
<Özetçe>Şam Valisi ve Emirü’l-Hac Süleyman Paşa, 1743 yılında Taberiye’yi ele geçirmiş bulunan Zahir El-Ömer adlı asiyi ortadan kaldırmak üzere görevlendirildiği sırada kendi eceliyle vefat etmişti. Süleyman Paşa, Şam yolunu kullanan  hacıların her türlü güvenlik ve ihtiyaçlarını karşılamakla görevli önemli bir vazifeye sahip idi. O sahip olduğu bu görev sayesinde oldukça varlıklı ve itibar sahibi  haline gelmişti. Vefatından sonra hem onun hac işleri ile ilgili çok önemli vazifesinin devamını sağlamak ve hem de onun sahip olduğu zenginliği ve varlığı devlet adına müsadere etmek için Mirahur Vekili Numan Bey görevlendirilmişti. Numan Bey, Şam Eyaleti’ndeki yöneticilerin yardımıyla  yaptığı tahkikat ve çalışmalar sayesinde Süleyman Paşa’nın sahip olduğu değerli eşya, para ve emlakinin tespitini yapmıştı.  Ona  ait hareminde,  aile üyelerinde ve diğer kişilerde bulunan her türlü para, altın ve eşyaya devlet adına el konularak kayıt altına alınmıştı. Süleyman Paşa’nın cenaze merasimi ve masrafları hükümet adına Şam Kadısı   tarafından   karşılanarak, ailesine de geçinebileceği kadar mal ve emlak bırakılmıştır.</Özetçe>
<Anahtar>Hac emiri, Şam Valisi, Mübaşir, Müsadere, Para, Hazine</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Erzurum Gümrüğü’nün Teşekkülü ve Tekâmülü (XVI - XVII. Yüzyıllar) (2 resim ile birlikte)
</Başlık>
<Özetçe>XVI. yüzyılda Anadolu’ya büyük ölçüde hükmeden Osmanlılar, doğu sınırında stratejik açıdan mühim bir merkez olan Erzurum’da güvenlik için gerekli tedbirleri aldıktan sonra zaman kaybetmeden imar ve iskân hareketlerine giriştiler. Trabzon - Tebriz transit ticareti üzerinde yer alan şehirde, ticaretin istikrarlı bir şekilde yapılması için birtakım uygulamalar gerçekleşti. Bu bakımdan bölgedeki en büyük gümrük organizasyonu teşekkül olunarak transit ticaretin daha iyi ve daha kontrollü işlemesine çalışıldı. XVI. yüzyılın sonlarına doğru işlevsel hale gelen gümrük, XVII. yüzyılda imparatorluğun en önemli gümrükleri arasında zikredilmeye başlandı. Orta Asya’dan gelerek İran üzerinden Anadolu’ya ulaşan ipek, Erzurum gümrüğünün hayatî bir gelir kaynağı olması yanında, Osmanlı - Safevî mücadelesinin önemli nedenleri arasındaydı. Hatta iki devlet arasında kıyasıya mücadele devam ederken gümrük kayıtlarından anlaşıldığına göre ticaret de devam etmekteydi. Doğudan gelen kervanların uğrak noktası olan Erzurum gümrüğü, sadece bölge ekonomisi açısından değil ülke ekonomisi için de fevkalade ehemmiyetliydi.
</Özetçe>
<Anahtar>Erzurum, Gümrük, Mukataa, İltizam, İpek Yolu, Osmanlı – Safevi. XVII. Yüzyıl</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Mir’âtü’l-Ebdân fî Teşrîh-i A‘zâi’l-İnsân’da Yer Alan Anatomi Terimleri Üzerine Bir Ön Çalışma: “Birinci Kısım: Osteoloji Hakkında” (3 resim ile birlikte)
</Başlık>
<Özetçe>Şânîzâde Mehmed Atâullah Efendi’nin Mir’âtü’l-ebdân adlı eserinin osteoloji bölümünde yer alan anatomik terimleri ortaya koymak ve değerlendirmek amacıyla adı geçen eserin Ankara Üniversitesi Tıp Fakültesi, Tıp Tarihi ve Etik Anabilim Dalı Kütüphanesinde bulunan basılı bir nüshası incelenmiştir. Kitabın ilk ana bölümü olan “osteoloji” ele alınmış; ilgili konular ve bunlara ait resimlerin alt yazılarının Osmanlıcadan çağdaş Türkçe abeceye çevriyazısı yapılarak, bu metinler incelenmiş; bu bölümlerde yer alan anatomik terimler saptanarak, bunlar Şânîzâde’den önce ve sonraki bazı eserlerde yer alan terimlerle karşılaştırılmıştır. Şânîzâde metinde anatomik terimin Arapçasını kullandıktan sonra, Türkçesini ve bazen de Yunanca ve Latincesini vermektedir. Eğer Türkçe bir karşılık vermiyorsa, o terimi açıklamaktadır. Kemik isimlerinde Arapça, Türkçe, Yunanca-Latince terimler kullanırken, kemiklerde yer alan bölgelerin adlandırılmasında hemen hemen hiç Türkçe terim kullanmamış, bu anatomik bölgeler Arapça isim ya da isim tamlamaları ile tanımlanmıştır. İsimlendirme, nadiren, hem Arapça isim tamlaması ile hem de Yunanca/Latince-Arapça isim tamlaması ya da terim kullanarak yapılmıştır. Bazı Avrupalı yazarların adıyla anılan anatomi terimlerine de rastlanmaktadır. Türkçe anatomi terminolojisinin oluşturulması sürecinde Şânîzâde’nin ne kadar etkin olduğunun belirlenebilmesi ise, onun koyduğu terimlerle, ondan önce ve sonra yazılmış olan eserlerde yer alan anatomi terimlerinin ayrıntılı olarak karşılaştırılmasıyla mümkün olabilecektir</Özetçe>
<Anahtar>Anatomi terimleri, Şanizade, Miratü’l-ebdan, Osmanlı tıbbı, Tıp tarihi</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Bir Sosyal Sorumluluk Projesi: Tuna Vilayeti Islahhaneleri
</Başlık>
<Özetçe>Mithat Paşa’nın adıyla özdeşleşen ıslahhanelerden ilki Niş’te açılmış, sahipsiz ve kimsesiz çocuklar başta olmak üzere anne-babasından biri olduğu halde bakılamayacak durumda bulunanlar da buraya alınmıştır. Bunların dışında suç işleyerek hüküm giymiş çocuklar hükümet kararıyla tutukluluk sürelerini kurumdaki özel bölümde geçirmiştir. Çeşitli kaynaklarda bundan dolayı ıslahhane adıyla anıldığı belirtilen kurumun isminin, bizzat Midhat Paşa’nın Kur’an’daki bir ayetten esinlenmesi üzerine kendisi tarafından verildiğinden de söz edilmiştir.

Niş’ten sonra Tuna Vilayeti’nin kurulmasıyla Rusçuk ve Sofya’da açılan ıslahhaneler arasına yine Rusçuk’ta faaliyete geçirilen bir kız ıslahhanesi de katılmıştır. Özellikle erkek çocuklara birer meslek edindirmenin temel amaç olduğu ıslahhanelerde dinlerine göre ayrı hocalardan temel bilgileri içeren dersler verilmiştir. Çocukların böylece kendi dilinde okur-yazar olması, basit düzeyde matematik bilgisi edinmesi, din ve ahlak eğitimi alması sağlanmıştır. Kız çocukların ise yine kendi dinlerindeki hocalardan Türkçe veya Bulgarca öğrenmeleri, yabancı bir hanım tarafından verilen Fransızca eğitimi almaları hedeflenmiştir. Temel bilgilerin yanında dikiş-nakış ve piyano eğitimi de verilen kurumda küçük kızların iyi yetiştirilmesine özen gösterilmiştir.

Devlet-toplum işbirliği ile oluşturulan zamanla bölgenin prestijli kurumları haline gelen ıslahhanelerin giderleri için kurumlara ait gayrimenkullerin kira gelirleri, ihzariye tezkerelerinden alınan harçlar, ıslahhanelerde üretilenlerin satışından elde edilen kazanç ve başta devlet adamları olmak üzere halkın yaptığı bağışlar kaynak oluşturmuştur. Bu sayede hizmetlerini sürdürebilen kurumlar hayatlarını kazanabilecek düzeyde pek çok meslek erbabının yetişmesini sağlayarak önemli bir görevi yerine getirmiş, başta İstanbul olmak üzere diğer Osmanlı vilayetlerinde de benzerlerinin açılmasında etkili olmuştur.</Özetçe>
<Anahtar>Midhat Paşa, Islahhane, Niş, Rusçuk, Sofya, Köstence, Tuna Vilayeti, Sanayi Mektebi</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Mardin’inde Cinayet Vakaları ve Cinayet Soruşturmaları Hakkında Bir Değerlendirme
</Başlık>
<Özetçe>İnsanların içlerinde barındırdıkları şiddet duygusunun en son noktası  bir diğer insanın yaşamına son vermesidir. İnanışa göre Hz. Ademin oğullarından Kabil’in Habil’i öldürmesi ile ilk örneğine rastlanılan bu olgu insanın yeryüzündeki serüveni ile yaşıttır denilebilir. Zamanın tüm evrelerinde insanlar neden ya da nedenlerle karşılarındakilerin yaşamlarına son vermişler ve bunu yaparken de ırk, yaş, cinsiyet, din, mezhep ve benzeri farkları göz önünde bulundurmamışlardır. İnsanlar arasındaki anlaşmazlıkların çözümü arzusundan ortaya çıkmış olan hukuk duygusu ise bu tür durumlarla yakından ilgilenmiştir. Bu çalışmada Osmanlı Dönemi Mardin’inde Kadı mahkemesine yansımış olan cinayet davaları konu edinilmiştir. Osmanlı kadı sicillerinin bu olaya nasıl yaklaştığı, cinayeti işleyen ve cinayete kurban gidenlerin profilleri, cinayet işlenen mekânlar, cinayet aletleri ve insanları bu duruma sürükleyen nedenler üzerinde durulmuştur. Geçmişte yaşanmış cinayet olayları ile bugün yaşananlar arasında ne tür benzerlikler ve farklılıklar olduğu ortaya koyulmaya çalışılmıştır.</Özetçe>
<Anahtar>Mardin, Şiddet, Cinayet, Şer’iyye sicili</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Kaçar Hanedanı Döneminde İran’da Eğitim-Öğretim Faaliyetlerinin Değişmesi ve Yeni Okulların Açılış</Başlık>
<Özetçe>Verdana</Özetçe>
<Anahtar>Hanedanı, Eğitim-Öğretim, Rüşdiyye, Misyoner Okulları, Milli Okullar</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Halk Hekimliğinden Diş Hekimliğine: 19. Yüzyılda Osmanlı Devletinde Dişçilik Mesleği (Erbâb-ı Esnân)</Başlık>
<Özetçe>Dişçilik mesleği Osmanlı devletinde tıbbın bir parçası olarak görülmemiş bu nedenle de genelde halk hekimleri tarafından yapılmıştır. 20. yüzyıl başlarında dişçilik mektebinin kurulmasıyla profesyonel ilk diş hekimleri yetiştirilmiştir.  Ancak yetiştirilen dişçilerin sayılarının az olması nedeniyle ülkenin diş hekimi ihtiyacı tam olarak karşılanamamıştır. Bu nedenle de devlet tarafından halk hekimlerine geçici olarak, “vekaleten diploma” verilerek dişçilik mesleği hem yasal denetim altına alınmış hem de meslekten tam olarak anlamayan kişilerin dişçilik yapmasına engel olunarak toplum sağlığı korunmaya çalışılmıştır.</Özetçe>
<Anahtar>Halk hekimliği, diş hekimliği okulu, diş hekimliği tarihi, gayri Müslim, Osmanlı devleti</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>Osmanlı Algısında Garb Teknolojisi: “Mösyö Elektrik”in Sergüzeşti
</Başlık>
<Özetçe>Bu makale bir kitap ve yazarına odaklanan bir mikro tarih çalışmasıdır, Ahmet Faik olarak bilinen fakat asıl adı Faik Sabri (Duran) tarafından yazılmış Mösyö Elektrik isimli kitap. 1902 yılının ikinci yarısında II. Abdülhamid’in sansürcüleri kitabı incelemiş ve eserin daha çok kişiye ulaşmasını engellemiştir. Makale, hikâyenin bu hikâyesini anlatmanın yanı sıra Osmanlı edebiyatının Batı teknolojisiyle ilişkisini de tartışmaktadır.

İlk örneklerden hareketle Osmanlı matbuatının Batı teknolojisiyle ilişkisi ele alındıktan sonra sansür süreci sonucunda “Mösyö Elektrik”in nasıl bir yasaklı kitap haline geldiği anlatılmıştır. Çalışmada, mahlasla yayınlanmış hikâyenin yazarının kim olduğu ilk kez tespit edilmiş ve yazarın kimliği ile diğer çalışmalarından bahsedilmiştir. Hikâyenin Batı teknolojisine dair algısını ele alan sonuç kısmından önce “Mösyö Elektrik” eleştirel bir gözle değerlendirilmiştir.

</Özetçe>
<Anahtar>Bilim, Teknoloji, Osmanlı-Türk Edebiyatı, Modernleşme, Batılılaşma, Teknoloji Transferi, Faik Sabri, Elektrik.</Anahtar>
<Kaynak></Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>II. MEŞRÛTİYET DÖNEMİNDE BİR MUHALİF GAZETE VE GAZETECİ: 
TÜRKİYE GAZETESİ VE ŞİRVÂNİZÂDE MAHMÛD TÂHİR 
 </Başlık>
<Özetçe>Osmanlı Demokrat Fırkası’nın da kurucularından olan Şirvânizâde Mahmûd Tâhir aynı zamanda Demokrat 
Fırkası’nın gazetesi olan Türkiye gazetesinin mesul müdürü ve başmuharririydi. Diğer Demokrat gazeteler 
olan Selâmet-i Umûmiye, Hür Memleket ve Genç Türk’te de makaleler yazmıştır. Bu gazetelerde yazdığı 
makaleler hükumeti rahatsız etmiş, Dîvân-ı Harb tarafından para cezasından, sürgüne kadar çeşitli cezalara 
çarptırılmıştır. Şirvânizâde’nin mesuliyetinde olan Türkiye gazetesi Osmanlı Demokrat Fırkası’nın bir yayın 
organı ve “Demokrasi mesleğinin hâdim ve müdâfii” olarak çıkmıştır. Gazete her daim demokrasinin 
savunusunu yapmıştır. Demokrasiyi halkın hukukunu sağlayacak ve koruyacak tek sistem olarak görmüş, 
basın özgürlüğü ve çok partililiği savunmuştur. Türkiye gazetesi ayrıca “İttihâd-ı Anâsır” fikrine sahip çıkmış, 
ülkeyi oluşturan bütün unsurların kardeşliğini vurgulamıştır. Bu çalışmada Türkiye gazetesinin demokrasi 
kavramına dair görüşlerini; Osmanlı muhalefet anlayışına katkılarını ve ülkenin siyasî, idarî, ekonomik, 
toplumsal sorunlarına yaklaşımını ortaya koymaya çalışacağız</Özetçe>
<Anahtar>: II. Meşrutiyet, Türkiye Gazetesi, Şirvanizade Mahmud Tahir, Demokrasi, 
Muhalefet, Basın.
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TÜRK TARİHİNİN KARANLIK DEVRİ 
</Başlık>
<Özetçe>Erken dönem Türk tarihi hakkında yapılan araştırmalar henüz yeterli seviyede değildir. Nitekim 
Türklerin anayurdu meselesiyle ilgili tartışmalar hâlâ devam etmektedir. Bu hususta Türklerle 
meskûn bölgelerdeki bitki ve ağaç adlarının tespiti önem kazanmaktadır. Dil araştırmaları ve Türk 
dilinin diğer lisanlarla olan münasebeti Türklerin yaşadıkları sahayı tespit etmemize ışık 
tutacaktır. Türkçenin Moğolca ile yakınlığı meselesi ve Ural-Altay dil kuramı da geniş kapsamlı 
olarak ele alınmalıdır. Avrupamerkezci tarih yazımının sunduğu veriler titizlikle gözden 
geçirilmeli ve yeni araştırmalarla mukayese edilmelidir. Türk tarihinin erken devirlerinin 
aydınlatılabilmesi için disiplinlerarası çalışmalara ihtiyaç duyulmaktadır. 
</Özetçe>
<Anahtar>Türkler, Türkçe, Türkistan, Çin, Bizans. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>II. MEŞRUTİYET DÖNEMİ MAARİF NAZIRLARI*
</Başlık>
<Özetçe>Osmanlı modernleşme hareketinin önemli dönüm noktalarından birisi olan II. Meşrutiyet’in ilanı 
ile siyasi, iktisadi ve sosyal anlamda geleneksel yapının dışında bir takım yenilikler yapılmaya 
başlanılmıştır. İnkılâbı gerçekleştiren kadronun yapılacak olan yenilikleri halka ulaştırma ve 
kalıcı kılma yolunda kullanabilecekleri en önemli araç hiç şüphesiz ki eğitimdi. Bu durumun 
bilincinde olan iktidar güçleri eğitimi ülkenin öncelikli sorunu olarak görmüşler, kurumları, 
işleyişi ve organizasyonlarıyla bu alan üzerinde topyekûn bir çalışma başlatmışlardır. Elbette ki 
bu çalışmaların en önemli noktası tüm bu faaliyetleri yürütecek, daha açık bir ifadeyle maarif 
işlerini birinci elden yönetecek olan nazırların seçilmesiydi. Bu çalışma II. Meşrutiyet’in ilan 
edildiği tarihten I. Dünya Savaşı’nın son yıllarına kadar uzanan süreçte görev yapmış olan Maarif 
Nazırlarını ve onların faaliyetlerini konu edinmektedir. Anılan zaman diliminde asaleten ve 
vekâleten 11 Maarif Nazırı görev yapmıştır. Bu on bir nazırdan üç tanesinin farklı zaman 
dilimlerinde iki kez nazırlık koltuğuna oturmuş olmaları ve çok kısa süreli görev yapmaları 
dönemin ne derecede istikrarsız bir zaman dilimi olduğunun da kanıtıdır. Maarif teşkilatının 
zirvesinde bulunan bu kişilerin eğitim görüşlerinin doğrudan devletin maarif politikalarını da 
etkilediği düşünüldüğünde II. Meşrutiyet döneminde Nazırlık yapmış olan bu isimlerin etkileri 
araştırılmaya değer bir konudur. 
</Özetçe>
<Anahtar>II. Meşrutiyet, Maarif Nazırları, Eğitim, İttihat ve Terakki, Osmanlıda 
Modernleşme </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>III. SELİM DÖNEMİNDE İNŞAAT ORTAMINI YÖNLENDİREN İKİ 
FRANSIZ MÜHENDİS VE KALE TAMİRLERİ 
</Başlık>
<Özetçe>Bu makalede; III. Selim’in iktidarında, Karadeniz’in batısında konumlanan Osmanlı kalelerinin 
İstanbul’da bulunan iki Fransız mühendisin kararları doğrultusundaki tamirleri incelenmiştir. 
Akkirman, Bender, İsmail, Kili gibi bazı büyük kalelerin tamirleri, tabya ve palanka 
inşaatlarındaki süreç belgeler yardımıyla izlenmiştir. Fransız mühendisler, François Kauffer ile 
Joseph Gabriel Monnier’in kale yapımları hakkındaki önerileri ve bunun için hazırladıkları 
raporlar; inşaat süreçlerinin anlaşılmasını olanaklı hale getirmektedir. Bununla birlikte, kalelerde 
ve çevresinde yaşayan ahali, paşalar, bina eminleri de kendi düşünceleri ile inşaat sürecine katkı 
sağlamıştır. Bu bakış açısıyla, kalelerin içinde olduğu inşaat ortamı, inşaat işlerinin yapılabilmesi 
ve iletişimin sağlanabilmesi için geliştirilen terminoloji, inşaat usulleri, kullanılan inşaat 
malzemeleri makalenin konusunu oluşturmaktadır</Özetçe>
<Anahtar>: Osmanlı Devleti, Tabya ve kale inşaatları, III. Selim dönemi, Fransız 
mühendisler, François Kauffer, Joseph Gabriel Monnier
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>1912 SEÇİMLERİNDE MUSEVİ CEMAATİ’NDEN İTTİHATÇI 
MEBUS ADAYI SALİH B. GÜRCİ VE SEÇİM BEYANNÂMESİ 
</Başlık>
<Özetçe>Jön Türk Devrimi’nden sadece birkaç yıl sonra İmparatorluk yönetimi üzerindeki nüfuzlarını 
giderek arttıran İttihat ve Terakki Kadrosu, sorunlar karşısında bunaldıkça otoriter bir yönetim 
anlayışına yönelmeyi tercih etmişlerdir. Bu otoriter tutum ve yönetim anlayışı, 1911’de 
İttihatçılara karşı ciddi bir muhalefetin gelişmesine neden olacaktır. İttihat ve Terakki yönetimine 
karşı gelişen siyasal hareket Hürriyet ve İtilaf Fırkası adı altında teşkilatlanmıştır. Fırka henüz 
yeni kurulmuşken, İstanbul mebusluğu için yapılan ara seçimde, bir oy farkla bile olsa, Hürriyet 
ve İtilaf Fırkası’nın adayı kazanmıştır. Bu durum muhalefet gurubunda büyük bir sevinç 
yaratırken, iktidar gurubu bu sonucu, iktidardan uzaklaşmanın ilk işareti olarak değerlendirmiştir. 
Bu nedenle İttihat ve Terakki Cemiyeti (İ.T.C.), kabine ve meclis-i mebusan nezdinde bir takım 
girişimlerde bulundu. Bu çerçevede, özellikle Kanun-ı Esasi’nin 35. maddesinin değiştirilmesi 
üzerinden bir sonuca ulaşmayı ve ülkeyi seçime sürüklemeyi hedeflediler. Sonuçta İ.T.C. bu 
girişiminde bir şekilde başarılı oldu ve ülke, uzun yıllar meşruiyet sorunları tartışılacak bir seçim 
ortamına girdi. 1912 seçimleri Devletin iç ve dış siyasal sorunlarına ilişkin tartışmaların yanı sıra, 
devlet kurumlarının ıslahı ve yeniden yapılanmasına ilişkin tartışmaları da beraberinde getirdi. Bu 
nedenle kimi mebus adayları bu tartışmalarda, siyasal konumlarına göre yer aldılar. Hakkında 
Paris’te münteşir gazete yayıncılığı ve Osmanlı Telgraf Ajansı kurucu müdürlüğü dışında bilgi 
bulunmayan Salih B. Gürci de Bağdat mebusluğu adaylığı vesilesiyle yayınladığı seçim 
beyannâmesiyle, Devlet’in yeniden yapılanması ve ıslahı konusunda görüş ve düşüncelerini 
açıklama zemini bulmuştur. Bu çalışmada, Musevi milletinden bir mebus adayının portresi ile 
seçim beyannâmesinde ele aldığı konular, Başbakanlık Osmanlı Arşivleri ile Fransız Dışişleri 
Bakanlığı Arşivleri’nde bulunan bazı belgeler ışığında değerlendirilmeye çalışılacaktır. 
</Özetçe>
<Anahtar>Salih B. Gürci, Meclis-i Mebusan, İttihat ve Terakki, Seçimler, Jön Türkler </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI ŞEHİR TARİHLERİ AÇISINDAN YABANCI 
SEYAHATNAMELERİN KAYNAK DEĞERİ 
</Başlık>
<Özetçe>Osmanlı şehir tarihi yazımı sırasında başvurulabilecek kaynaklardan biri de seyahatnamelerdir. 
Bu eserler yazarları ister yerli ister yabancı olsun pek çok bakımdan dikkatle incelenmeye değer 
bilgiler ihtiva etmektedirler. Seyahatnameler her ne kadar tarihi bir kaynak olarak kabul edilme 
konusunda tartışma götürmeye devam etse de zamanın ve mekânın canlı bir tasviri olmaları, 
yazıldıkları dönemin kültürel yapısını yansıtmaları ve bize tarihe farklı bir açıdan bakma imkânı 
vermeleri nedeniyle her zaman dikkat çekmektedirler. Bu bağlamda Osmanlı şehir tarihlerinin bir 
kaynağı olarak seyahatnamelerin Osmanlı tarihçiliği açısından daha da önem kazandıkları 
görülmektedir. Bu yazı Türkiye’de seyahatnameler hakkında yapılan çalışmalar üzerinde genel bir 
değerlendirmeden sonra seyahatnamelerin şehir tarihleri açısından kaynak değerleri konusunda 
bazı tespitlerde bulunmayı amaçlamaktadır. 
</Özetçe>
<Anahtar>Seyahatname, Osmanlı şehri, tarihi kaynak, şehir tarihi, tarih yazımı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>




<makale>
<Etiket></Etiket>
<Başlık>OSMANLI ŞEHİR TARİHLERİ AÇISINDAN YABANCI SEYAHATNAMELERİN KAYNAK DEĞERİ </Başlık>
<Özetçe>Osmanlı şehir tarihi yazımı sırasında başvurulabilecek kaynaklardan biri de seyahatnamelerdir. Bu eserler yazarları ister yerli ister yabancı olsun pek çok bakımdan dikkatle incelenmeye değer bilgiler ihtiva etmektedirler. Seyahatnameler her ne kadar tarihi bir kaynak olarak kabul edilme konusunda tartışma götürmeye devam etse de zamanın ve mekânın canlı bir tasviri olmaları, yazıldıkları dönemin kültürel yapısını yansıtmaları ve bize tarihe farklı bir açıdan bakma imkânı vermeleri nedeniyle her zaman dikkat çekmektedirler. Bu bağlamda Osmanlı şehir tarihlerinin bir kaynağı olarak seyahatnamelerin Osmanlı tarihçiliği açısından daha da önem kazandıkları görülmektedir. Bu yazı Türkiye’de seyahatnameler hakkında yapılan çalışmalar üzerinde genel bir değerlendirmeden sonra seyahatnamelerin şehir tarihleri açısından kaynak değerleri konusunda bazı tespitlerde bulunmayı amaçlamaktadır. 
</Özetçe>
<Anahtar>: Seyahatname, Osmanlı şehri, tarihi kaynak, şehir tarihi, tarih yazımı</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket></Etiket>
<Başlık>BİR TANZİMAT BÜROKRATININ PORTRESİ: 
KRİKOR AĞATON EFENDİ (1823- 1868)  
</Başlık>
<Özetçe>Osmanlı İmparatorluğu’nda XVIII. yüzyılın sonlarına doğru, değişim ve gelişim için dış dünya ile irtibat kurup yoğun bir reform sürecine girişle birlikte devlet dairelerin kapısı toplumun bir parçası olarak gayrimüslimlere de açılmıştır. Osmanlı çatısı altındaki Ermeniler de bu adım doğrultusunda devletin en alt kademelerinden hemen hemen en üstüne varacak şekilde bürokratik kadrolarda kendilerine yer bulmaya başlamışlardır. Bunlardan biri de imparatorluğun nazır unvanına sahip ilk gayrimüslim olan Krikor Ağaton Efendi’dir. Her ne kadar gecikmiş bir karar da olsa, oldukça mühim bir adımdır. Bürokraside yeni bir dönem başlamış ve imparatorluğun kalan yıllarında yirmiden fazla gayrimüslim yurttaş, Osmanlı kabinelerinde nazır unvanıyla görev almıştır. Ağaton Efendi, takriben yirmi yılı bulan hizmet döneminde Osmanlıcılık prensibinin maiyetine uygun bir devlet adamı kimliği ortaya koyarak, profiliyle Tanzimat bürokrasisinin aile resminde kendine yer bulmuştur. 
</Özetçe>
<Anahtar>Ağaton Efendi, gayrimüslim nazırlar, Ermeniler, Ziraat Mektebi, bürokrasi, Osmanlıcılık 
Abstract
</Anahtar>
<Kaynak></Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>1450-1750 YILLARI ARASINDA AVRUPA’DA CADILIK 
</Başlık>
<Özetçe>Bu çalışmada Avrupa’da üç asır boyunca süren ve çoğu kadın birçok insanın ölümüyle sonuçlanan “cadı avcılığı” konu edilmiştir. İlk kez Ortaçağ döneminde kadınlara yönelik cadılık iddiaları ortaya atılmış ve devamında Hıristiyan kilisesinin batıl inançlarından beslenen ve zamanla sapkın bir teolojik fikre dönüşen cadı avları başlamıştır. Cadı avlarının ilk kurbanları ebeler ve şifacı kadınlar olmuş, bitkileri çok iyi tanıyan bu kadınların, hatta zaman zaman erkekler ve çocukların dahi, büyücü oldukları iddia edilmiş ve bu insanlar tek bir ihbar ile tutuklanarak çeşitli işkencelere maruz kalmışlardır. Çalışmanın amacı tutuklama sürecindeki sorgulama ve işkence şekillerinin yanı sıra kadınlara uygulanan insanlık dışı cadı deneylerinin de ayrıntılı bir şekilde incelenerek, “Maleus Maleficarum” ve “Cautio Criminalis” gibi kaynakların ışığında kadınları cadılaştıran asıl nedenin işkence olduğunu gösterebilmektedir. 
</Özetçe>
<Anahtar>Cadı Avcılığı, İşkence, Maleus Maleficarum, Cautio Criminalis</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRÛTİYET DÖNEMİNDE BİR MUHALİF GAZETE VE GAZETECİ: 
TÜRKİYE GAZETESİ VE ŞİRVÂNİZÂDE MAHMÛD TÂHİR 
 </Başlık>
<Özetçe>Osmanlı Demokrat Fırkası’nın da kurucularından olan Şirvânizâde Mahmûd Tâhir aynı zamanda Demokrat 
Fırkası’nın gazetesi olan Türkiye gazetesinin mesul müdürü ve başmuharririydi. Diğer Demokrat gazeteler 
olan Selâmet-i Umûmiye, Hür Memleket ve Genç Türk’te de makaleler yazmıştır. Bu gazetelerde yazdığı 
makaleler hükumeti rahatsız etmiş, Dîvân-ı Harb tarafından para cezasından, sürgüne kadar çeşitli cezalara 
çarptırılmıştır. Şirvânizâde’nin mesuliyetinde olan Türkiye gazetesi Osmanlı Demokrat Fırkası’nın bir yayın 
organı ve “Demokrasi mesleğinin hâdim ve müdâfii” olarak çıkmıştır. Gazete her daim demokrasinin 
savunusunu yapmıştır. Demokrasiyi halkın hukukunu sağlayacak ve koruyacak tek sistem olarak görmüş, 
basın özgürlüğü ve çok partililiği savunmuştur. Türkiye gazetesi ayrıca “İttihâd-ı Anâsır” fikrine sahip çıkmış, 
ülkeyi oluşturan bütün unsurların kardeşliğini vurgulamıştır. Bu çalışmada Türkiye gazetesinin demokrasi 
kavramına dair görüşlerini; Osmanlı muhalefet anlayışına katkılarını ve ülkenin siyasî, idarî, ekonomik, 
toplumsal sorunlarına yaklaşımını ortaya koymaya çalışacağız</Özetçe>
<Anahtar>: II. Meşrutiyet, Türkiye Gazetesi, Şirvanizade Mahmud Tahir, Demokrasi, 
Muhalefet, Basın.
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TÜRK TARİHİNİN KARANLIK DEVRİ 
</Başlık>
<Özetçe>Erken dönem Türk tarihi hakkında yapılan araştırmalar henüz yeterli seviyede değildir. Nitekim 
Türklerin anayurdu meselesiyle ilgili tartışmalar hâlâ devam etmektedir. Bu hususta Türklerle 
meskûn bölgelerdeki bitki ve ağaç adlarının tespiti önem kazanmaktadır. Dil araştırmaları ve Türk 
dilinin diğer lisanlarla olan münasebeti Türklerin yaşadıkları sahayı tespit etmemize ışık 
tutacaktır. Türkçenin Moğolca ile yakınlığı meselesi ve Ural-Altay dil kuramı da geniş kapsamlı 
olarak ele alınmalıdır. Avrupamerkezci tarih yazımının sunduğu veriler titizlikle gözden 
geçirilmeli ve yeni araştırmalarla mukayese edilmelidir. Türk tarihinin erken devirlerinin 
aydınlatılabilmesi için disiplinlerarası çalışmalara ihtiyaç duyulmaktadır. 
</Özetçe>
<Anahtar>Türkler, Türkçe, Türkistan, Çin, Bizans. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRUTİYET DÖNEMİ MAARİF NAZIRLARI*
</Başlık>
<Özetçe>Osmanlı modernleşme hareketinin önemli dönüm noktalarından birisi olan II. Meşrutiyet’in ilanı 
ile siyasi, iktisadi ve sosyal anlamda geleneksel yapının dışında bir takım yenilikler yapılmaya 
başlanılmıştır. İnkılâbı gerçekleştiren kadronun yapılacak olan yenilikleri halka ulaştırma ve 
kalıcı kılma yolunda kullanabilecekleri en önemli araç hiç şüphesiz ki eğitimdi. Bu durumun 
bilincinde olan iktidar güçleri eğitimi ülkenin öncelikli sorunu olarak görmüşler, kurumları, 
işleyişi ve organizasyonlarıyla bu alan üzerinde topyekûn bir çalışma başlatmışlardır. Elbette ki 
bu çalışmaların en önemli noktası tüm bu faaliyetleri yürütecek, daha açık bir ifadeyle maarif 
işlerini birinci elden yönetecek olan nazırların seçilmesiydi. Bu çalışma II. Meşrutiyet’in ilan 
edildiği tarihten I. Dünya Savaşı’nın son yıllarına kadar uzanan süreçte görev yapmış olan Maarif 
Nazırlarını ve onların faaliyetlerini konu edinmektedir. Anılan zaman diliminde asaleten ve 
vekâleten 11 Maarif Nazırı görev yapmıştır. Bu on bir nazırdan üç tanesinin farklı zaman 
dilimlerinde iki kez nazırlık koltuğuna oturmuş olmaları ve çok kısa süreli görev yapmaları 
dönemin ne derecede istikrarsız bir zaman dilimi olduğunun da kanıtıdır. Maarif teşkilatının 
zirvesinde bulunan bu kişilerin eğitim görüşlerinin doğrudan devletin maarif politikalarını da 
etkilediği düşünüldüğünde II. Meşrutiyet döneminde Nazırlık yapmış olan bu isimlerin etkileri 
araştırılmaya değer bir konudur. 
</Özetçe>
<Anahtar>II. Meşrutiyet, Maarif Nazırları, Eğitim, İttihat ve Terakki, Osmanlıda 
Modernleşme </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>III. SELİM DÖNEMİNDE İNŞAAT ORTAMINI YÖNLENDİREN İKİ 
FRANSIZ MÜHENDİS VE KALE TAMİRLERİ 
</Başlık>
<Özetçe>Bu makalede; III. Selim’in iktidarında, Karadeniz’in batısında konumlanan Osmanlı kalelerinin 
İstanbul’da bulunan iki Fransız mühendisin kararları doğrultusundaki tamirleri incelenmiştir. 
Akkirman, Bender, İsmail, Kili gibi bazı büyük kalelerin tamirleri, tabya ve palanka 
inşaatlarındaki süreç belgeler yardımıyla izlenmiştir. Fransız mühendisler, François Kauffer ile 
Joseph Gabriel Monnier’in kale yapımları hakkındaki önerileri ve bunun için hazırladıkları 
raporlar; inşaat süreçlerinin anlaşılmasını olanaklı hale getirmektedir. Bununla birlikte, kalelerde 
ve çevresinde yaşayan ahali, paşalar, bina eminleri de kendi düşünceleri ile inşaat sürecine katkı 
sağlamıştır. Bu bakış açısıyla, kalelerin içinde olduğu inşaat ortamı, inşaat işlerinin yapılabilmesi 
ve iletişimin sağlanabilmesi için geliştirilen terminoloji, inşaat usulleri, kullanılan inşaat 
malzemeleri makalenin konusunu oluşturmaktadır</Özetçe>
<Anahtar>: Osmanlı Devleti, Tabya ve kale inşaatları, III. Selim dönemi, Fransız 
mühendisler, François Kauffer, Joseph Gabriel Monnier
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>



<makale>
<Etiket>Tarih</Etiket>
<Başlık>1912 SEÇİMLERİNDE MUSEVİ CEMAATİ’NDEN İTTİHATÇI 
MEBUS ADAYI SALİH B. GÜRCİ VE SEÇİM BEYANNÂMESİ 
</Başlık>
<Özetçe>Jön Türk Devrimi’nden sadece birkaç yıl sonra İmparatorluk yönetimi üzerindeki nüfuzlarını 
giderek arttıran İttihat ve Terakki Kadrosu, sorunlar karşısında bunaldıkça otoriter bir yönetim 
anlayışına yönelmeyi tercih etmişlerdir. Bu otoriter tutum ve yönetim anlayışı, 1911’de 
İttihatçılara karşı ciddi bir muhalefetin gelişmesine neden olacaktır. İttihat ve Terakki yönetimine 
karşı gelişen siyasal hareket Hürriyet ve İtilaf Fırkası adı altında teşkilatlanmıştır. Fırka henüz 
yeni kurulmuşken, İstanbul mebusluğu için yapılan ara seçimde, bir oy farkla bile olsa, Hürriyet 
ve İtilaf Fırkası’nın adayı kazanmıştır. Bu durum muhalefet gurubunda büyük bir sevinç 
yaratırken, iktidar gurubu bu sonucu, iktidardan uzaklaşmanın ilk işareti olarak değerlendirmiştir. 
Bu nedenle İttihat ve Terakki Cemiyeti (İ.T.C.), kabine ve meclis-i mebusan nezdinde bir takım 
girişimlerde bulundu. Bu çerçevede, özellikle Kanun-ı Esasi’nin 35. maddesinin değiştirilmesi 
üzerinden bir sonuca ulaşmayı ve ülkeyi seçime sürüklemeyi hedeflediler. Sonuçta İ.T.C. bu 
girişiminde bir şekilde başarılı oldu ve ülke, uzun yıllar meşruiyet sorunları tartışılacak bir seçim 
ortamına girdi. 1912 seçimleri Devletin iç ve dış siyasal sorunlarına ilişkin tartışmaların yanı sıra, 
devlet kurumlarının ıslahı ve yeniden yapılanmasına ilişkin tartışmaları da beraberinde getirdi. Bu 
nedenle kimi mebus adayları bu tartışmalarda, siyasal konumlarına göre yer aldılar. Hakkında 
Paris’te münteşir gazete yayıncılığı ve Osmanlı Telgraf Ajansı kurucu müdürlüğü dışında bilgi 
bulunmayan Salih B. Gürci de Bağdat mebusluğu adaylığı vesilesiyle yayınladığı seçim 
beyannâmesiyle, Devlet’in yeniden yapılanması ve ıslahı konusunda görüş ve düşüncelerini 
açıklama zemini bulmuştur. Bu çalışmada, Musevi milletinden bir mebus adayının portresi ile 
seçim beyannâmesinde ele aldığı konular, Başbakanlık Osmanlı Arşivleri ile Fransız Dışişleri 
Bakanlığı Arşivleri’nde bulunan bazı belgeler ışığında değerlendirilmeye çalışılacaktır. 
</Özetçe>
<Anahtar>Salih B. Gürci, Meclis-i Mebusan, İttihat ve Terakki, Seçimler, Jön Türkler </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI ŞEHİR TARİHLERİ AÇISINDAN YABANCI 
SEYAHATNAMELERİN KAYNAK DEĞERİ 
</Başlık>
<Özetçe>Osmanlı şehir tarihi yazımı sırasında başvurulabilecek kaynaklardan biri de seyahatnamelerdir. 
Bu eserler yazarları ister yerli ister yabancı olsun pek çok bakımdan dikkatle incelenmeye değer 
bilgiler ihtiva etmektedirler. Seyahatnameler her ne kadar tarihi bir kaynak olarak kabul edilme 
konusunda tartışma götürmeye devam etse de zamanın ve mekânın canlı bir tasviri olmaları, 
yazıldıkları dönemin kültürel yapısını yansıtmaları ve bize tarihe farklı bir açıdan bakma imkânı 
vermeleri nedeniyle her zaman dikkat çekmektedirler. Bu bağlamda Osmanlı şehir tarihlerinin bir 
kaynağı olarak seyahatnamelerin Osmanlı tarihçiliği açısından daha da önem kazandıkları 
görülmektedir. Bu yazı Türkiye’de seyahatnameler hakkında yapılan çalışmalar üzerinde genel bir 
değerlendirmeden sonra seyahatnamelerin şehir tarihleri açısından kaynak değerleri konusunda 
bazı tespitlerde bulunmayı amaçlamaktadır. 
</Özetçe>
<Anahtar>Seyahatname, Osmanlı şehri, tarihi kaynak, şehir tarihi, tarih yazımı </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BALKAN SAVAŞLARI ve TABİİYET SORUNU 
</Başlık>
<Özetçe>Balkan Savaşları, Türk ve Balkan Tarihi açısından önemli köşe taşlarından birini oluşturmaktadır. 
Bu savaşlarla Osmanlı Devleti, topraklarının bir kısmını kaybetmenin yanında, tebaasının bir 
kısmının da başka ülke vatandaşlığına geçmesiyle karşı karşıya kalmıştır. Tabiiyet sorunu olarak 
adlandırdığımız bu durum savaş sonrasında imzalanan antlaşmalarda gündeme gelmiştir. 
Müzakereler neticesinde halka, istediği devletin tabiiyetinde yaşaması için tercih hakkı verilmiş 
ve mühlet tanınmıştır. Tercih hakkını kullanan halkın bir kısmı Osmanlı tabiiyetinde kalarak, sair 
Osmanlı topraklarına göç etmiştir. Bir kısmıysa topraklarıyla birlikte Osmanlı tabiiyetini de terk 
etmiştir. Çalışmamız Balkan Savaşları sonrasında Osmanlı Devleti’nin yaşadığı tabiiyet 
sorunlarını ve çözüm sürecini incelemektedir. 
</Özetçe>
<Anahtar>Balkan Savaşları, Tabiiyet, Osmanlı Devleti, Muhacir, Göç
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI KRONİKLERİ IŞIĞINDA 
KAPTAN-I DERYA HALİL PAŞA’NIN AKDENİZ SEFERLERİ 
(1609-1623) 
</Başlık>
<Özetçe>İnebahtı Muharebesi sonrasında Akdeniz’de cereyan eden savaşların doğasında bir değişim 
yaşanmış ve büyük donanma savaşlarının yerini korsan mücadeleleri almaya başlamıştır. XVI. 
yüzyılın sonlarından itibaren artan bu savaşlar XVII. yüzyılın ilk yarısında en üst seviyesine 
çıkmıştır. Osmanlı Devleti ve Garb Ocakları ile Malta, Toskana ve İspanyol korsanları arasındaki 
bu mücadeleler Doğu Akdeniz’in her köşesine yayılmış, artan saldırılar karşısında Osmanlı 
donanması gerek deniz trafiğini ve Müslüman hacıları korumak gerekse çeşitli yağma akınlarını 
önlemek adına yıllık düzenli seferler gerçekleştirmiştir. Belirli aralıklarla Kaptanıderyalık 
görevine getirilen Halil Paşa da söz konusu saldırıları önlemek ve bunlara karşılık vermek için 
oldukça başarılı faaliyetlerde bulunmuştur. Bu makalede Halil Paşa’nın 1609-1623 yılları 
arasında Hıristiyan korsanlara karşı Akdeniz’de giriştiği mücadeleler ve düzenlediği seferler 
Osmanlı kaynakları ışığında ele alınacaktır. 
</Özetçe>
<Anahtar>Halil Paşa, Osmanlı Donanması, Akdeniz, Toskana, Santo Stefano 
Şövalyeleri, Malta Şövalyeleri, Manfredonya </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BİR BÜYÜK DÜŞÜNCE: PEKİN HAMİDİYYE ÜNİVERSİTESİ 
</Başlık>
<Özetçe>Türkler ile Çinliler arasındaki münasebet milattan önceki devirlere kadar dayanmaktadır. 
Türklerin tarih boyunca siyasî birlik oluşturdukları topraklar içinde Kuzey Çin sahası da 
bulunmaktadır. Osmanlı padişahı II. Abdülhamid (1876-1909), İslamcılığı iç ve dış siyasette bir 
sistem haline getirmeyi hedeflemişti. Dünya İslam birliği gayesiyle, Afrika, İran, Hindistan ve 
Çin’e ajanlar göndermiştir. Eğitime ayrı bir önem veren II.Abdülhamid ülke içindeki çalışmaları 
yanında Çin Müslümanları’nın da eğitilmesi amacıyla Pekin’de Hamidiyye Üniversitesi’nin diğer 
adıyla Dâr’ül- Ulûm’il Hamidiyye’nin teşekkül etmesini sağlamıştır. Bu durum II.Abdülhamid’ in 
etki alanını göstermesi bakımından büyük önem arz etmektedir.Çünkü 1908’de II.Abdülhamid’in 
adına açılan bu eğitim kurumu o günkü şartlarda çok büyük bir olaydır ve bu oluşum, adım adım 
gerçekleşmiştir. 
</Özetçe>
<Anahtar>: II. Abdülhamid, Çin, Osmanlı Devleti, Pekin Hamidiyye Üniversitesi, 
Dâr’ül-Ulûm’il-Hamidiyye </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ERKEN İSLÂM DÖNEMİNDE ENDÜSTRİ KÖLELERİ 
VE IRAKLI TARİHÇİ AHMED SALİH EL-ALİ’NİN 
KONU İLE İLGİLİ TESPİTLERİ 
</Başlık>
<Özetçe>Kölelik insanlık tarihinin en eski kurumlarından biridir. Çeşitli nedenlerden dolayı köle 
durumuna düşen insanlar köle tüccarları tarafından varlıklı kimselere satılırdı. Sahiplerinin bir 
nevi malları haline gelen bu köleler endüstri ve daha başka sektörlerde çalıştırılırdı. Erken İslâm 
döneminde endüstri alanında istihdam edilen kölelerin sayısı çok fazla değildi. Fakat özellikle 
bayındırlık faaliyetlerinde yoğun olarak kullanılıyorlardı. Bu makalede erken İslâm döneminde 
kölelerin durumu tetkik edilecektir. Ayrıca Iraklı tarihçi Ahmed Salih el-Ali’nin konuyla ilgili 
tespit ve görüşleri üzerinde durulacaktır. 
</Özetçe>
<Anahtar>İslâm, Kölelik, Endüstri, Ticaret, Tarım </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SİCİLL-İ AHVAL DEFTERLERİNE GÖRE BERGAMA DOĞUMLU 
MEMURLAR (1827–1892) 
</Başlık>
<Özetçe>Bu çalışmada, Sicill-i Ahvâl kayıtlarından tespit edilen 21 Bergama doğumlu memur ele 
alınmıştır. Memurların doğum tarihleri, baba adı, milliyeti değerlendirilerek, aileleri ile ilgili 
özellikle babalarının mesleği ve sülale adlarıyla ilgili bilgiler ortaya konulmaya çalışıldı. Ayrıca 
hangi okullarda okudukları incelenerek eğitim durumları değerlendirildi. Memurların, işe 
mülazemet (stajyer) mi yoksa muvazzaf (kadrolu) olarak mı başladıkları, mülazemet süreleri de 
dâhil edilerek göreve başlama yaşları incelenmeye çalışıldı. Ne kadar maaş ile işe başladıkları, 
memuriyetleri sırasında ceza alıp almadıklarına dair bilgiler de verilerek Bergama doğumlu 
memurlar tanıtılmaya çalışıldı</Özetçe>
<Anahtar>Bergama, Osmanlı Devleti, Sicill-i Ahval Defterleri, Terceme-i Hal, Memur, 
Eğitim. 
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MANİSA BAĞCILAR BANKASI: KURULUŞU VE ÖRGÜTLENME 
SÜRECİ (1917-1927)
</Başlık>
<Özetçe>Osmanlı’nın son dönemlerinde ekonomik faaliyet alanları büyük ölçüde yabancı veya 
gayrimüslimlerin elindeydi. İttihat ve Terakki Millî İktisat Politikası ile, Türk ve Müslümanları 
iktisadi hayatta daha etkili kılmaya çalışmıştı. Bu politika doğrultusunda birçok şirket ve 
kooperatif yanında yerel bankalar da kurulmuştu. Özellikle Batı Anadolu, önemli tarım 
ürünlerinin yetiştirildiği ve ihracata konu edildiği bölgeydi. Bölgede İttihatçıların girişimiyle bazı 
finans kurumları oluşturulmuştu. Manisa Bağcılar Bankası da bunlardan biriydi. 1917 yılında 
kurulan banka, daha çok bağcılara yönelik faaliyet göstermişti. Banka 60 şahıs tarafından 150.000 
lira sermaye ile kurulmuştu. Örgütlenme sürecinin tamamlanması ise 1927 yılını bulmuştu. 
</Özetçe>
<Anahtar>Manisa, İzmir, Bağcılar Bankası, Finans Tarihi, Millî İktisat. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>

<makale>
<Etiket>Tarih</Etiket>
<Başlık>SİNA-FİLİSTİN CEPHESİ’NDE BRİTANYA ORDUSU: 
TEŞKİLAT VE KADRO 
</Başlık>
<Özetçe>Britanya ordusu, Birinci Dünya Savaşı’nda, Fransa’daki Batı Cephesi’nden sonra en fazla askeri 
personelini Sina-Filistin Cephesi’nde konuşlandırmıştır. Bu ordunun Sina-Filistin Cephesi’ndeki 
görev gücü olan Mısır Sefer Kuvveti’nin kadrosu, Batı Cephesi’ne (Fransa ve Belçika’ya) 1918’in 
Nisan-Ağustos döneminde yapılan birlik kaydırmalarına kadar çoğunlukla Gönüllü Ordu 
askerlerine ve Avustralya ile Yeni Zelandalı askerlere dayanmıştır. Mısır Sefer Kuvveti 
Başkomutanı Orgeneral Edmund Allenby, ihtiyaç nedeniyle 60 bin askerini Batı Cephesi’ne sevk 
etmek zorunda kalmıştır. Sevk edilen askerlerin yerine, başta Hindistan olmak üzere, dünyanın 
çeşitli ülkelerinden ve bölgelerinden gelen asker ili takviye edilen Mısır Sefer Kuvveti, 1918 
yazında çok kültürlü ve çok uluslu bir ordu niteliği kazanmıştır. 
</Özetçe>
<Anahtar>Sina-Filistin Cephesi, Britanya Ordusu, Mısır Sefer Kuvveti, Gönüllü Ordu 
(Anavatan Ordusu), Orgeneral Edmund Allenby</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>GÜNEYDOĞU ANADOLU BÖLGESİNİN III – VII. YÜZYILLARDAKİ 
TARİHİ COĞRAFYASINA İLİŞKİN ERKEN ORTAÇAĞ 
KAYNAKLARI 
</Başlık>
<Özetçe>III. yüzyıldan VII. yüzyıl ortalarına kadar devam eden ve Anadolu tarihinin en büyük 
mücadelelerinden biri olan Bizans-Sâsâni çekişmeleri, kuzeyde Kafkaslardan güneyde Suriye 
çöllerine kadar geniş bir sahada cereyan etmiştir. Fakat söz konusu mücadelelerin ana merkezi 
Fırat ve Dicle nehirlerinin suladığı bereketli toprakları ile her iki devlet için büyük önem arz eden 
Güneydoğu Anadolu bölgesidir. Coğrafyanın mücadelenin seyrine tesiri ile mücadelenin coğrafya 
üzerindeki etkileri ayrı bir araştırma konusu iken biz bu çalışmamızda amacımız söz konusu 
mücadeleler süresince yörede inşa edilip adeta mantar gibi çoğalan kaleler, garnizonlar ve 
müstahkem şehirler hakkında bilgi veren erken dönem kaynakları tespit etmektir. 
</Özetçe>
<Anahtar>Güneydoğu Anadolu, Tarihi Coğrafya, Bizans, Sâsâni, Erken Ortaçağ</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SELÇUKLULARDA ZENGİN EMÎRLER 
</Başlık>
<Özetçe>Selçuklular devrinde bazı emîrlerin çok zengin olmaları dönemin tarihçilerinin de dikkatini 
çekmiş ve bu durumu eserlerinde yansıtmışlardır. Bu makalede, dönemin kaynaklarında verilen 
bilgiler doğrultusunda Büyük Selçuklu Devleti ve Anadolu Selçuklu Devleti hizmetindeki zengin 
emirlerin kimlikleri, faaliyetleri ve sahip oldukları servet üzerinde durulmaktadır. 
</Özetçe>
<Anahtar>Selçuklular, Emir, Atabeg, Bey, Servet. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SAYMALI TAŞ PETROGLİFLERİNDEKİ TOY (ŞENLİK) 
SAHNELERİ ÜZERİNE*
</Başlık>
<Özetçe>Sadece Kırgızistan’daki Saymalı Taş’ta değil, göçer Türk kültürü içinde kalmış bütün 
coğrafyalarda kaya resimlerine rastlanmaktadır. Bu kaya resimlerinin bazıları gündelik bir takım 
uğraşıları aktarırken, bazısı ritüel konuları aktarmakta, kimisi de bulunduğu coğrafyanın hangi 
boya ait olduğunu ifade eden damgalardan oluşmaktadır. Makalemiz Saymalı Taş’ta bulanan toy 
(şenlik) sahnelerini konu edinmiştir. Bu konuyu araştıran akademisyenlerin yorumları genel 
olarak “ritüel dans” oldukları üzerinedir. Ancak maalesef bu ritüelin ne ile ilgili olduğu yolunda 
detaylı bir açıklama yapmaktan kaçınırlar. Malzemenin maddi kültür verileri ile 
karşılaştırıldığında görece az olması, kaya resimlerini yapan toplumların bunları ne amaçla 
yapmış olduklarını yazmamış olmaları belki bizim de kesin bir sonuca ulaşmamızı 
engellemektedir. Makale bu sahnelerin ne için ve ne zaman yapılmış olabileceğini, yerleşik 
kültürlerin adetleri ile karşılaştırarak eski bir efsanenin yardımıyla açıklamaya çalışmaktadır. 
</Özetçe>
<Anahtar>Saymalı Taş Kaya Resimleri, Türk Kültürü, Ergenekon, Kutsal Evlilik, 
Bozkır kültürü. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ATTİLA’NIN OĞLU DENGİZİK’İN DEVLETİ İHYA MÜCADELESİ  
</Başlık>
<Özetçe>Avrupa Hun Devleti Attila’nin ölümünden sonra parçalanma ve çöküş sürecine girdi. Bunda en 
önemli faktör Attila gibi karizmatik ve güçlü bir liderin yerinin doldurulamayarak merkezi 
otoritenin zayıflaması idi. Attila’dan sonra Hun tahtına geçen büyük oğlu İlek’in Gepidlerle 
yapılan savaşta ölmesi üzerine, hususiyetleri bakımından babası Attila’ya en çok benzeyen büyük 
oğlu Dengizik ile küçük oğlu İrnek kendilerine bağlı kuvvetlerle Karadeniz’in kuzeyine çekildiler. 
Doğu Roma’ya karşı takip edilecek siyaset konusunda iki kardeşin ihtilafa düşerek 
ayrılmalarından sonra Dengizik, Doğu Roma ile mücadele etmek için Aşağı Tuna ile Kıpçak 
bozkırı arasındaki Hun boylarından bir ordu teşkil etti. 467 yılından 469 yılına kadar Moesia 
Bölgesi’nde Doğu Roma’ya karşı kahramanca savaştı. Anagastes’in tuzağına düşen Hun ordusu 
mağlup oldu, Dengizik ise savaş meydanında öldürüldü. Kesilen başı İstanbul’a getirilerek halka 
teşhir edildi. Dengizik ile birlikte Hun Devleti de tamamen ortadan kalkmış oldu. 
</Özetçe>
<Anahtar>Avrupa Hun Devleti, Attila, Doğu Roma, Ogur Türkleri, Gepidler. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>HERODOTOS VE YABANCI KÜLTÜRLER: MISIR ÖRNEĞİ* 
</Başlık>
<Özetçe>Herodotos eserinde Mısır’ın da içinde bulunduğu bazı ülkelere seyahat ettiğini bildirmektedir. 
Onun bu gezilerini, yabancı ülkeler ve gelenekleriyle ilgili deliller toplamak için yaptığı 
yönündeki görüşün dikkatle değerlendirilmesi gerekmektedir. Zira Herodotos, Yunanlı 
olmayanların da uygarlığa kazandırdığı yenilikler veya icatlar herkes tarafından bilinsin diye 
eserini yazdığını vurgulamaktadır. Bu bağlamda, eski Yunan-Barbar antitezinin belirginleştiği bir 
dönemde yaşamasına rağmen, Yunanlı olmayan gelenekleri de kendi içinde değerli ve ilginç 
bulan ve hatta olumlu gördüklerini övmekten geri kalmayan bir tutum sergilemiştir. Bu sebeple, 
ona karşı meslektaşları, hak etmediği halde, barbar dostu (philobarbaros) suçlamasında 
bulunmuşlardır. Herodotos özellikle Mısır coğrafyası, etnografyası, kültürü ve tarihiyle ilgili 
olarak, eserinin ikinci kitabında, kendi gözlemlerinden, Mısır kaynaklarından ve bu ülkede 
yaşayan Yunanlılardan faydalanma fırsatı bularak elde ettiği bilgileri kendisinin de sorguladığı 
erken Yunan kaynaklarıyla karşılaştırma imkânı bulmuştur. Sonuçta, Herodotos yeri geldiğinde 
Mısır konusunda daha gerçekçi, tarafsız, eleştirel görüşler ve bilgiler ortaya koyabilmiştir. Bu 
noktada da kendi döneminin ırkı tarafından yapılan hata ve eksikleri dengelediği söylenebilir. 
</Özetçe>
<Anahtar>Herodotos, Mısır, Tarih yazıcılığı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>II. MEŞRUTİYETTEN SONRA OSMANLI’DA ORTA ÖĞRETİM: 
SULTÂNÎLERİ  
</Başlık>
<Özetçe>Osmanlı eğitim modernizasyonu Cumhuriyet sonrası eğitim sistemimizin temellerini 
oluşturmaktadır. Sultan II. Mahmud ile başlayan Osmanlı sivil eğitim kurumlarının tesisi 1869 
Maârif-i Umumiye Nizamnamesi ile yeni bir şekil almıştır. Bu nizamnameye göre ilköğretim 
kurumlarını sıbyan ve rüşdiye mektepleri, ortaöğretimin kurumlarını ise idâdî ve sultânî 
mektepleri oluşturacaktı. Bu hiyerarşide ortaöğretimin birinci kademesini idâdîlerin, ikinci 
kademesini ise sultânîlerin oluşturması planlanmıştı. Tarihi süreçte, sultânîler açılamamış ve 
ortaöğretimin ikinci kademesini, teşkil edilen yedi senelik idâdîler oluşturmuştur. 1910 yılından 
sonra yede senelik idâdîlerin sultânî şekline dönüştürülmesine başlanmıştır. 1914 yılından sonra 
ise tüm yedi yıllık idâdîlerin sultânî şekline dönüştürülmesine karar verilmiştir. O tarihten sonra 
Osmanlı eğitim sistemindeki ortaöğretim kurumlarını sultânîler oluşturmuştur. Yeni teşkil edilen 
bu sultânî mekteplerinin yapısında, öğretim süresinde, programlarında ve kadrolarında, nicelik 
olarak, önemli değişiklikler yapıldığı gibi nitelik olarak da yenilikler gerçekleştirilmek 
istenmiştir. Sultânîler, bir kısım değişikliklerle birlikte, Türkiye Cumhuriyeti’nin ortaöğretim 
kurumlarını oluşturan orta mektepler ve liseler olarak varlığını sürdürmüştür. 
</Özetçe>
<Anahtar>Sultânî, II. Meşrutiyet, Türk Eğitim Tarihi, Osmanlı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>YENİ ASUR METİNLERİNDE GEÇEN AY İSİMLERİ 
</Başlık>
<Özetçe>Ay yılı esasına dayanan bir takvim kullandıkları anlaşılan Asurlulardan günümüze pek çok çivi 
yazılı belge intikal etmiştir. Özellikle Yeni Asur Devri (yak. M.Ö. 934-609) olarak adlandırılan 
dönemden kalma metinlerde, ay isimlerinin netleştiği ve tarih düşme ihtiyacı hissedilen her 
belgede bir ay isminin zikredildiği görülmektedir. Ay isimlerini ihtiva eden söz konusu 
belgelerden dönemin sosyal, siyasi, ekonomik, hukuki ve dini yapısı hakkında bilgi edinmek 
mümkün olmaktadır. Yeni Asur metinlerinde, Nisannu, Ayaru, Simanu, Du’?zu, ?bu, Ul?lu, 
Tašritu, Arahsamna, Kislimu, Tebetu, Šab?tu, Addaru gibi ay isimleri tespit edilmiş, bunlardan 
bazıları çok az değişiklikle günümüze kadar mevcudiyetini devam ettirmiştir. 
</Özetçe>
<Anahtar>Yeni Asur Devri, Ay isimleri, Ay takvimi, Ay yılı, Mezopotamya takvimi</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>MANİSA MEDRESELERİ NÜFUS YOKLAMA DEFTERİ 
 </Başlık>
<Özetçe>Osmanlı Devleti’nde ilk nüfus sayımı 1831 yılında yapılmış ve daha sonraki yıllarda belli 
aralıklarla yapılan yoklamalarla nüfusta meydana gelen değişiklikler tespit edilmiştir. Manisa 
şer’iyye sicilleri içerisinde yer alan 278 numaralı Manisa medreseleri nüfus yoklama defteri de 
1834 ile 1840 yılları arasında Manisa medreselerinde barınan nüfusta meydana gelen 
değişiklikleri göstermektedir. Defterdeki bilgilerden Manisa medreselerinin adlarını, nerede 
bulunduklarını, medreselerde kaç kişi barındığını, barınan kişilerin nereli olduklarını, yaşlarını ve 
fiziksel özelliklerini öğrenebilmekteyiz. Yine defterden nüfusla ilgili olarak ölüm, nakil, firar gibi 
olaylar hakkında bilgi edinmekteyiz. Defterde verilen bu türden bilgiler çalışmamızda farklı 
başlıklar altında ele alınarak değerlendirilmiştir. 
</Özetçe>
<Anahtar>Manisa, Saruhan, Eğitim, Medrese, Osmanlı. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>CHRONICA MAIORA’DA MOĞOL İMAJI 
</Başlık>
<Özetçe>1236’da Moğollar yeni ve uzun soluklu bir sefere giriştiklerinde Avrupa’daki hiç kimse bu seferin 
Avrupa’ya yöneleceğinin farkında değildi. Ancak 1241’de birden bire daha önce adlarını bile 
duymadıkları bir düşmanla karşı karşıya geldiler. Moğollar Leignitz ve Mohi’de Avrupa’nın iki 
büyük ordusunu yok ettikten ve Balkanlara doğru ilerleyerek buralarda da faaliyet gösterdikten 
sonra geri çekildiler. Ancak arkalarında yıkılmış kent ve kasabalar ile acı hatıralar bıraktılar. Din 
adamlarının birbirlerine Moğol istilası ile ilgili olarak gönderdikleri mektuplar bir taraftan 
yaşadıkları buhranı gösterirken diğer taraftan Moğolları nasıl algıladıklarını da aksettirmektedir. 
Bu mektuplardan önemli bir kısmı bugün sadece Chronica Maiora adlı kronikte bulunmaktadır. 
Bunun yanında eserde yazarın Moğollarla ilgili şahsi değerlendirmeleri de bulunmaktadır. Bu 
açıdan bakıldığında eser bizzat Moğol işgali ile karşılaşanların ve onların yazdıklarını okuyanların 
Moğol algısını yansıtır. Bunun yanında eserde zaman içinde Moğollarla kurulan diplomatik 
ilişkilerin tesiriyle Moğol algısının nasıl bir değişimden geçtiğini de gösteren bilgiler vardır. 
İşgalin ilk yıllarında Moğollar şeytani ve kanunsuz bir halk olarak tanımlanırken temasların 
gelişmesi neticesinde bu kötü özellikler ortadan kalkmış hatta Moğolları takdir eden bir bakış 
açısı ortaya çıkmıştır. Makalede Chronica Maiora’da Moğol algısı incelenecek ve süreç içindeki 
değişimi takip edilecektir. 
</Özetçe>
<Anahtar>Moğol, Parisli Matthew, Tatar, İngiltere, Macaristan.</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>
URARTU KRALLIĞI’NIN TARİHİ COĞRAFYASI HAKKINDA YENİ 
ÖNERİLER  </Başlık>
<Özetçe>Assur yazılı kaynaklarında “Uruatri” olarak geçen ve MÖ 1273 yılında tarih sahnesine çıkan 
Urartular, batıda Fırat Nehri’nden doğuda İran Azerbaycan’ına, kuzeyde Gökçe Göl ile Aras 
vadisinden güneyde Toroslar ve Urmiye Gölü’nün güneyine kadar uzanan geniş bir coğrafyaya 
egemen olmuş ve Yakındoğu’nun en büyük devletlerinden biri olmuştur. Krallığın çekirdek 
bölgesi bugünkü Van Kalesi ve çevresidir ki bu yüzden Urartu Krallığı’na zaman zaman “Van 
Krallığı” da denilmektedir. Doğal bir kale görünümünde olan Van büyük bir başkentin kurulması 
ve gelişmesi için tüm koşullara sahipti. Ancak Doğu Anadolu bölgesinde yer alan diğer kentler 
siyasi ve tarihi olarak bu kadar büyük bir öneme sahip olamamışlardı. Urartu yerleşimleri genel 
olarak Doğu Anadolu başta olmak üzere Gürcistan, Ermenistan, Nahçıvan, İran, Irak topraklarına 
kadar yayılmıştır. </Özetçe>
<Anahtar>Demir Çağı, Urartu Krallığı, Asur İmparatorluğu, Doğu Anadolu, Tarihi 
Coğrafya. 
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>HİNT ASKERLERİNİN SİNGAPUR’DAKİ İSYANI (1915) 
</Başlık>
<Özetçe>İngiliz İmparatorluğu’nun Uzakdoğu kolonilerinden biri olan Singapur I. Dünya Savaşı yıllarında 
İngiliz idaresine karşı girişilen en ciddi Hint askeri isyanlarından birisine şahit olmuştur. Tamamı 
Müslüman Hintlilerden oluşan birlik içerisinde, savaşın başlarından itibaren hissedilen 
hoşnutsuzluğu İngiliz yetkililer fark ederek tedbir amaçlı olarak birliğin yeri değiştirilmek 
istenmişse de isyan aniden patlak vermiştir. İsyanın oluşumunda Osmanlı Devleti ve Almanya’nın 
propaganda faaliyetleri ve bunun yanında Amerika’da örgütlenerek Uzakdoğu’nun pek çok 
limanına açılan Ghadr [Gadr] Partisi mensubu Hintli milliyetçilerin de çalışmaları etkili olmuştur. 
Buna rağmen isyanın işleyiş biçiminden isyancıların net bir amaç ve hedefleri ayrıca isyanı 
yönlendirecek ciddi liderleri olmadığı anlaşılmaktadır. İsyanı müttefik donanmaların desteği ile 
bastıran İngiliz koloni yönetimi, yakalanan Hintli askerleri sert bir biçimde cezalandırmıştır. Bu 
çalışmanın hedefi Türk ve İngiliz arşiv kayıtları ve ilk elden kaynaklardan faydalanarak isyanın 
amacını, arka planını ve sebeplerini ortaya koymaktır. 
</Özetçe>
<Anahtar>Singapur, I. Dünya Savaşı, Hint askerleri, V. Hafif Piyade Birliği</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>

<makale>
<Etiket>Tarih</Etiket>
<Başlık>MEYYÂFÂRİKÎN İSMİ ÜZERİNE BİR SORUŞTURMA 
</Başlık>
<Özetçe>Meyyâfârikîn, günümüzde Diyarbakır’ın ilçelerinden biri olan Silvan’ın eski ismidir. Ortaçağ 
İslâm dünyasının siyaset ve kültür merkezlerinden biri olan Meyyâfârikîn, tarihsel Cezîre 
coğrafyasının önemli şehirlerinden biridir. Mervânîlere başkentlik etmiş olup bazı tarihsel 
dönemlerde Amid’den (Diyarbakır) daha gelişmiş bir görünün arz eden şehir için tarih boyunca 
kullanılan Martyropolis, Meyyâfârikîn, Mefârikîn, Farkîn ve Silvan gibi çeşitli isimler vardır. Bu 
çalışmada söz konusu isimler üzerinde duracak, Meyyâfârikîn isminin tahlilini yapacağız. 
</Özetçe>
<Anahtar>Meyyâfârikîn, Silvan, Diyârbekir, Cezîre coğrafyası. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>KARAMANOĞULLARININ KÖKENİ MESELESİ 
</Başlık>
<Özetçe>Tarihte bir çok devlet ve beyliğin kökeni tartışmaları ilim alemini meşgul etmiştir. 
Karamanoğullarının kökeni meselesi de bu tartışmalı konulardan birisi olmuştur. Onların hangi 
Oğuz boyundan geldiği ile ilgili olarak farklı görüşler ileri sürülmüştür. Bu noktada 
Karamanoğullarının Avşar mı yoksa Salur mu olduğu tarihi kaynaklara dayanarak ileri 
sürülmüştür. Bu makalede kullanılan yeni bir kaynağa dayanarak Karamanlıların Bayındır 
boyundan geldiği görüşü de dile getirilmiştir. Fakat bütün bu görüşlere rağmen kaynakların 
tenkitli kullanımı neticesinde Karamanoğullarının mevcut kaynaklar çerçevesinde herhangi bir 
Oğuz boyuna dayandırılamayacağı bu çalışmada özellikle vurgulanmıştır. </Özetçe>
<Anahtar>Karamanoğulları, Oğuzlar, Avşar, Salur, Bayındır, İbn Bibi, Yazıcızade. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>OSMANLI SALTANAT RÜYALARI VE TARİHÎ BAĞLAM 
</Başlık>
<Özetçe>Osmanlı Devleti’nin kuruluşu meselesi kadar, ilk Osmanlı kroniklerinin içeriği de hâlâ tarihçilerin 
en çok tartıştığı konular arasındadır. Bunun sebebi olarak, dönem hakkında eldeki kaynakların 
birçok noktada yetersiz oluşu ve tartışmalı bilgiler içermesi gösterilmektedir. Sorunun üstesinden 
gelebilmek için kaynakların eleştirel yöntemle her defasında yeniden ele alınması gerekir. 
Osmanlı saltanatını müjdeleyen çeşitli tipteki rüyaları inceleyen bu çalışma, bir taraftan Osmanlı 
hâkimiyetinin kaynağını sorgularken, diğer taraftan eleştirel yaklaşımla muasır kaynaklardaki 
verileri yeniden yorumlamayı amaç edinmiştir. Bu bağlamda, ilk dönem Osmanlı kroniklerinde 
karşımıza çıkan Göbekten Çıkan Ağaç Motifli Rüya gibi saltanat rüyaları bahse konu edilmiştir. 
Türk-İslam devlet geleneğinde ilk örneklerine tesadüf edilen bu rüyaların içeriklerine, Osmanlı 
kronik yazarları tarafından birtakım ilaveler yapılmış ve yeni motifler eklenmiştir. Bu şekilde 
Osmanlı Tipi derleme rüya rivayetleri ortaya çıkmıştır. Osmanlılar tarafından eklenen yeni 
unsurların, dönemin siyasî söylemlerinin izlerini taşıdığı anlaşılmaktadır. Saltanat rüyalarına 
eklenen Selçuklu motifleri ile Anadolu Selçuklu Devleti’ne vâris olma iddiası dile getirilirken, 
Şeyh Edebali kimliği ile de kuruluşta gazi dervişlerin oynadığı rol vurgulanmıştır. Neticede bu 
ilave motiflerden yola çıkarak rüyaların tarihî bağlamı belirlenmiştir. 
</Özetçe>
<Anahtar>Osmanlı Saltanat Rüyaları, Osman Bey, Ertuğrul Bey, Şeyh Edebali</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>EVLİYA ÇELEBİ’NİN SEYAHATNÂMESİ’NDE GAZ? 
</Başlık>
<Özetçe>Seyahat ve gaza tutkusu Evliya Çelebi’de özdeşleşmiş bir duygudur. Seyahat etmek için her 
imkânı değerlendiren Evliya, savaşları da gezi için bir fırsat bilmiştir. Görevleri vesilesi ile çok 
sayıda sefere iştirak etmiş, bizzat düşmanla savaşmış ve katıldığı savaşları oldukça renkli ve akıcı 
bir üslupla tasvir etmiştir. Evliya’nın savaş anlatımı, Osmanlı savaş tarihi için oldukça önemli 
veriler sunmaktadır. Özellikle kronik ve resmi belgelerde eksik bırakılmış olan askerin ruh hali, 
beklentileri, motivasyonu ve gaza düşüncesi hakkında Seyahatname vazgeçilmez bir eserdir. 
Evliya Çelebi’nin verdiği bilgiler, Osmanlı ordusunun, Allah yolunda savaşmak şeklinde formule 
edilen bir gazâ ideolojisine sahip bulunduğunu göstermektedir. Yine ideolojinin meşrulaştırdığı 
ganimet, yağma ve askerlerin kişisel beklentilerinin, dini duygular kadar etkili bir güdüleyici 
olduğu anlaşılmaktadır. 
</Özetçe>
<Anahtar>Evliya Çelebi, Osmanlı Ordusu, Gazâ, Ganimet. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>XI. YÜZYILDA BİZANS-NORMAN İLİŞKİLERİNE BAKIŞ 
</Başlık>
<Özetçe>Bizans’ın 1025-1081 yılları arasındaki buhranlı döneminden sonra, I. Aleksios’un tahta çıkması 
ve İmparatorluğun güçlü bir idareciye kavuşması Bizans adına önemli bir gelişmeydi. İmparator I. 
Aleksios döneminde Bizans’ı uğraştıran en önemli iki tehlike ise Norman ve Türk tehdidi oldu. 
Bu makalede XI. yüzyılda ve ağırlıklı olarak İmparator I. Aleksios Komnenos döneminde 
İmparatorluğun en çok mücadele ve münasebette bulunduğu unsurlardan biri olan Normanlar ile 
ilişkisi incelenecektir. Bizans İmparatorluğu’nun Normanlarla münasebetine, onları Bizans 
ordusuna ücretli asker olarak alma veyahut evlilik yoluyla onları kendi yanına çekip 
İmparatorluğu tehdit eden Norman tehlikesini bu şekilde ortadan kaldırmasına değinilecektir. 
Ayrıca Bizans’ın Balkanlarda Peçenek ve Kumanlarla; Anadolu’da ise Selçuklularla mücadele 
ettiği ve batı sınırında da Güney İtalyalı Normanlara karşı savaştığı sırada, içinde bulunduğu zor 
durumdan kurtulmak için, ikili bir siyaset izleyerek, Türklerle anlaşma yapmasına; Türklere karşı 
mücadelede ise Normanlarla işbirliği içinde bulunmasına yer verilecektir. 
</Özetçe>
<Anahtar>Avrupa’sı, Bizans, Normanlar, Türkler, I. Aleksios Komnenos. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>TARİHİ KAYNAKLARA GÖRE CÜÇİ ADININ KÖKENİ 
VE CENGİZ KAĞAN’A OĞUL OLMA SORUNSALI 
</Başlık>
<Özetçe>Moğol Tarihi’nin en önemli şahsiyetlerinin başında şüphesiz Cengiz Kağan ve oğulları 
gelmektedir. Cengiz’in en büyük oğlu olan Cüçi, henüz babasının sağlığında ölmüş ve onun 
mirası olan Cüçi Ulusu’nun sınırlarını, oğulları Batu ve Berke başta olmak üzere, diğer Altın 
Orda Hanları daha da genişletmiştir. Cüçi, diğer kardeşlerine kıyasla daha geri planda kalmış gibi 
görünse de, zekâsı ve ileri görüşlülüğü sayesinde Cengiz’in zaferlerinde önemli bir rol 
üstlenmiştir. Cüçi’nin, babası Cengiz’in hayatında edindiği yer mutlak suretle dikkate şayandır. 
Gerek kaynaklardaki veriler gerekse Cüçi adının onomastik açıdan incelenmesi neticesinde 
Cengiz’in Cüçi’yi gerçek oğlu olarak kabul ettiği anlaşılmaktadır. 
</Özetçe>
<Anahtar>Cüçi, Cengiz Kağan, Moğollar, Moğolca, Onomastik. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>ANKARA’NIN BAŞKENT İLAN EDİLİŞİNE İSTANBUL BASINININ 
TEPKİLERİ 
</Başlık>
<Özetçe>İstanbul basını, Milli Mücadele’nin sona erip devrim sürecinin başladığı dönemde, bazı yayın 
organları aracılığıyla, Ankara’ya muhalif bir tutum takınmıştır. Bu muhalefeti izlemek, Milli 
Mücadele kadrolarının yaşadığı ayrışmayı takip etmek için zorunludur. Çünkü bu basın organları, 
kendi düşüncelerinin yanı sıra Ankara’ya muhalefet eden siyasilerin görüşlerini de, büyük bir 
istekle sütunlarına taşımışlardır. Dolayısıyla, İstanbul basını üzerinden Ankara’nın başkent ilan 
edilişine verilen tepkileri incelemek, Türk devrim tarihi yazıcılığı için önemli bir veridir. Bununla 
birlikte, Ankara ile tüm İstanbul basınının arası açık değildir. Hükümet ile birlikte hareket eden 
basın organlarının, bu birlikteliklerinin dayandığı temelleri ve gerekçeleri görmek, 1923 yılı 
Türkiye’sinde basın-iktidar ilişkilerinin analizi için önemli bir veridir. 
</Özetçe>
<Anahtar>İstanbul basını, Ankara, Tanin, Vatan, İleri, Vakit. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>YUNANİSTAN’DA FİLORTODOKS KOMPLO’NUN ORTAYA ÇIKIŞI 
(1839) VE OSMANLI İMPARATORLUĞU 
</Başlık>
<Özetçe>1821 yılında başlayan Yunan İhtilâli, Osmanlı Devleti tarafından bir türlü bastırılamayınca Rusya 
ve İngiltere’nin müdahalesi ve ardından Fransa’nın da onlara katılmasıyla uluslar arası bir mesele 
haline geldi. Bu güçlerin yardımıyla sonuçta onların himayesinde bağımsız bir Yunanistan ortaya 
çıkarıldı. İhtilal sırasında bu güçlere dayanarak siyaset yapan Yunanlı hizipler, bağımsızlığın 
ardından ülkede bu güçlerin adını taşıyan partiler haline gelmişlerdi. Koruyucu Güçlerin mutlak 
monarşi rejimini Yunanistan için uygun görmeleri üzerine Bavyera kraliyet ailesinden Prens Otto 
Yunanistan Kralı olarak seçildi. Böylece 1833’den itibaren Yunanistan’da Bavyera idaresi hâkim 
oldu. Bavyeralıların icraatları özellikle Rus yanlılarından oluşan ve Ortodoksluğu korumayı ve 
yüceltmeyi amaçlayan Rus Partisini memnun etmiyordu. Nihayetinde Rusofillerden bazıları 
Filortodoks Cemiyeti kurarak Ortodoksluğu üstün kılmak adına bir komploya kalkıştılar. 
Hazırladıkları komplo başarısız oldu. Bu makalede Filortodoks Cemiyetin ortaya çıkışı ve komplo 
hakkında bilgi verilmesinin yanısıra komplonun Osmanlı Devleti’ni ilgilendiren yönü ve Osmanlı 
devlet adamlarının komploya karşı tepkisi üzerinde durulacaktır. 
</Özetçe>
<Anahtar>Yunanistan, Rusofil, Filortodoks Cemiyeti, Osmanlı İmparatorluğu. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>KLASİK VE ÇAĞDAŞ KAYNAKLAR IŞIĞINDA 
TURAN-İRAN KAVRAMI VE TARİHSEL COĞRAFYASI 
</Başlık>
<Özetçe>Turan ve İran kavramları genelde iki milletin adı olarak bilinir. Hâlbuki bu çok basit bir 
yanılgıdan ibarettir. Dikkatli bir şekilde bu konuyu incelediğimiz zaman Turan ve İran 
kavramlarının iki millete ait birer isim değil de iki ayrı coğrafyanın adı olduğunu net olarak 
görürüz. Hem de birbirine komşu iki coğrafyanın hatta iki ayrı ülkenin adıdır. Her iki coğrafya da 
birbirine yakın kültür, dil, din ve ananeye sahip boy ve toplulukların bir arada yaşamış oldukları 
iki ayrı ülkeden ibarettir. Turan adı verilen coğrafya Türklerin ve Türklerle akraba diğer 
kavimlerin üzerinde yaşamış oldukları, İran ve Çin arasında kalan ve hatta Horasan’ı içerisine 
alan kısımdır. İran ise Aryen kavimlerinin üzerinde yaşamış olduğu ve Turan ile Mezopotamya 
arasında kalan toprakların adıdır. Çoğu zaman bizler İran’dan kastın Farslar ve Turan’dan kastın 
Türkler olduğunu zannederiz. Hâlbuki yapmış olduğumuz bu kısa çalışmayla durumun hiçte 
bundan ibaret olmadığını ve bu iki kavramın anlamlarının daha geniş ve kapsamlı olduklarını 
görmüş olduk. 
</Özetçe>
<Anahtar>Aryen, Turan, İran, Alper Tunga, Saka. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BOZCAADA’NIN 1840’DA SOSYAL VE EKONOMİK YAPISINA DAİR 
TESPİT VE DEĞERLENDİRMELER 
</Başlık>
<Özetçe>Bu çalışmanın amacı, Bozcaada’nın 1840 yılındaki sosyal ve ekonomik özellikleri hakkında 
veriler ortaya koymak ve bu veriler ışığında bazı değerlendirmeler yapmaktır. Çalışmanın 
kaynağını, Bozcaada’ya ait 16036 ve 16037 numaralı iki temettuât defteri oluşturmaktadır. 
Çalışmada, hanelerin yapısı, servet ve gelirleriyle vergi yükleri ele alınmıştır. Tarım, bağcılık ve 
hayvancılığa dair bilgiler verilmiştir. Hane reislerinin ad, unvan ve lakapları da ele alınan konular 
arasındadır. Bozcaada, Türk ve Rumların birlikte yaşadıkları tek bir yerleşim merkezinden 
ibarettir. Adanın coğrafî ve iklim şartları sadece bağcılığa elverişlidir. 
</Özetçe>
<Anahtar>Bozcaada, Temettuât Defteri, Çanakkale, Osmanlı Devleti. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>SİPEHSÂLÂR: II. GAZNELİLER 
</Başlık>
<Özetçe>Sipehsâlârlık, Gazneli Devleti’nin idarî organizasyonunda önemli bir makam idi. Başlangıçta 
hanedan mensuplarının Horasan sipehsâlârı olarak görev yaptıkları anlaşılmaktadır. Ancak Sultan 
Mes’ûd döneminde Selçukluların Horasan’a hâkim olmalarının ardından durum değişmiş ve bu 
makama getirilen kişiler sadece Gazneli ordularının başkomutanlığı görevini yürütmüşlerdir. 
Gazneli ordusunun savaş düzeninde sipehsâlar genelde sağ kanatta yer almaktadır. Sipehsâlâr, 
zaman zaman görevi icabı emrindeki askerlere sultanın önünde geçit resmi yaptırmaktadır. 
Gönderildikleri veya tayin edildikleri bölgede adlarına hutbe okunmaktadır. Sultan Mes’ûd 
döneminde orduyla ilgili konularda sultan tarafından yapılan toplantılara sipehsâlâr da 
katılmaktadır. Bu makalede Gazneliler döneminde sipehsâlârlığın gelişimi ve bu görevde bulunan 
şahısların faaliyetleri üzerinde durulmaktadır. 
</Özetçe>
<Anahtar>Sipehsâlâr, Gazneliler, Horasan, İran. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>DANİŞMENDOĞLU MELİK ŞEMSEDDİN İSMAİL DÖNEMİNDE 
BASILMIŞ BİR BAKIR SİKKE
</Başlık>
<Özetçe>Balıkesir Kuva-yi Milliye Müzesi sikke seksiyonunda yer alan Melik Şemseddin İsmail 
döneminde basılan bakır sikke Anadolu’da yaşanan kültürel etkileşime açık bir örnektir. Bakır 
sikkenin ön yüzünde yer alan, Bizans sikke ikonografisi üslubunda kare arkalıklı tahtta oturan İsa 
betiminin Danişmendoğulları tarafından da kullanılması, Anadolu’da bu dönemde yaşanan siyasi, 
kültürel ve ticari durumu gözler önüne sermektedir. 
</Özetçe>
<Anahtar>Danişmendoğulları Sikkeleri, Bizans, Balıkesir Kuva-yi Milliye Müzesi, 
Melik Şemseddin İsmail. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>BATI ANADOLU’NUN YOL AĞI ARAŞTIRMALARI- III 
İZMİR’İN ARDALANINDA KERVAN YOLLARI 
</Başlık>
<Özetçe>İzmir limanı, hinterlandındaki Aşağı Büyük Menderes Havzası’nın üretiminin pazarlanmasında 
oldukça önemlidir. Limanının hinterlandı olan Menderes Havzasından gelen yollar eskiçağlardan 
beri kullanılmıştır. Kervanların limana mal taşıdığı bu yollar bölge genelinde çok yönlü ve karışık 
bir görünümdedir. Büyük Menderes nehrinin ve onun kollarının ortaya çıkardığı vadiler doğal 
yollar meydana getirmiş, bu durum beraberinde sancağın zengin toponomik dokusuyla uyumlu, 
zaman ve mesafe avantajı sağlamak için iktisadi ulaşım stratejileri de yaratmıştır. Bu makalede 
kervan yollarının Kuşadası Limanına ulaştıkları güzergahlar incelenecektir. Çalışmanın en önemli 
kaynakları öncelikle bölgede tarafımızdan yürütülen alan araştırması ve arşiv belgeleridir. 
</Özetçe>
<Anahtar>kervan yolları, Kuşadası, Aydın, İzmir, Menderes. </Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>


<makale>
<Etiket>Tarih</Etiket>
<Başlık>İZMİR İNGİLİZ BAŞKONSOLOSLUĞUNUN ASKERİ İSTİHBARAT 
FAALİYETLERİ (1878-1914) 
</Başlık>
<Özetçe>İngiliz Levant konsolosluk hizmetleri, 1825 yılından itibaren on dokuzuncu yüzyıl süresince 
İngiltere’nin Osmanlı İmparatorluğu ile geliştirdiği siyasetiyle paralel bir durum arz etmiştir. 
1870’lere kadar Osmanlı topraklarını koruma siyaseti, konsolosluk hizmetlerinin siyasi ve ticari 
yönlerini hemen hemen eşit düzeyde etkilemişken, 1878 Berlin Antlaşması ardından 
İmparatorluğun toprak bütünlüğünün korunması yerine kontrollü paylaşıma dönüştüğü yıllarda, 
konsolosların görevlerinin de siyasi yönü ağır basmaya başlamıştır. Bu makalede, İzmir İngiliz 
Başkonsolosluğunun en hacimli raporları olan askerî istihbaratla ilgili raporlar değerlendirildi. 
Raporlardaki yoğunluk, İzmir’in ticari öneminin ona kazandırdığı stratejik konumu ile 1878 -
1914 yılları arasındaki İmparatorluğun son döneminde meydana gelen ayaklanma ve savaşlar 
sebebiyle yaşanan yoğun askeri hareketlilikle açıklanabilir. 
</Özetçe>
<Anahtar>: İzmir, İngiliz Konsolosluğu, Askerî İstihbarat, Batı Anadolu
</Anahtar>
<Kaynak>Ege Üniversitesi Tarih İncelemeleri Dergisi</Kaynak>
<TürkçeKarakter></TürkçeKarakter>
</makale>
</data>