<?xml version="1.0" encoding="UTF-8"?>
<data>
<makale>
<Etiket>BİYOLOJİ</Etiket>
<Başlık>Tortum Çayı Havzası’nın odunsu bitkilerinin peyzaj mimarlığı açısından fonksiyonel ve estetik amaçlı kullanım olanaklarının belirlenmesi</Başlık>
<Özetçe>Bu araştırma, 2002 ve 2003 yıllarında, hidrografik açıdan bir havza özelliği gösteren yaklaşık 1900 km2 lik bir yüzölçüme sahip, Erzurum’un Tortum ve Uzundere ilçeleri içerisinde yer alan Tortum Çayı Havzası’nda yapılmıştır. Çalışma alanı fitocoğrafik konum itibari ile A8 ve A9 kareleri içerisinde yer alır. Araştırma alanı aynı zamanda İran- Turan ve Avrupa- Sibirya floristik bölgelerinin kesişim noktasındadır. Araştırmanın amacı; yöredeki kentsel ve kırsal mekanlarda peyzaj planlama ve tasarım çalışmalarında kullanılabilecek doğal odunsu bitkileri belirlemektir. Araştırma alanında, 25 familyaya ait 54 odunsu bitki türü tespit edilmiştir. Ayrıca yetişme ortamı özellikleri ile bitkilerin fenolojik ve morfolojik özellikleri belirlenmiştir. Yapılan değerlendirme sonucunda bu bitki türlerinden, 30’unun peyzaj onarım çalışmalarında, 28’inin karayolu kenarı, orta refüj ve otopark planlamalarında, 19’unun kaya ve kuru duvar bahçelerinde, 9’unun yer örtücü olarak ve 39’unun estetik özelliklerinden dolayı kullanılabileceği sonucuna varılmıştır. </Özetçe>
<Anahtar>Odunsu bitkiler, peyzaj planlama, doğal bitki türleri, Tortum Çayı Havzası </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>BİYOLOJİ</Etiket>
<Başlık>Azerbaycan’ın dağlık bölgelerinin faydalı bitkileri </Başlık>
<Özetçe>Azerbaycan’ın dağlık bölgelerinde yayılış gösteren 60 familya ve 194 cinse ait 321 faydalı bitkiye rastlanılmıştır. Araştırma 2002-20006 yılları arasında gerçekleştirilmiştir. Bu bitkilerin 124’ü süs, 60’ı tıbbi, 54’ü gıda, 42’si eterik yağlı, 39’u bal veren, 19’u vitamin, 18’i zehirli, 17’si boya, 11’i yem, 6’sı kauçuklu ve 1 adet sabun içerikli olduğu belirlenmiştir. Alanda rastlanan bitkilerin toplam sayısının %51,5’i Asteraceae, Lamiaceae, Liliaceae, Rosaceae, Apiaceae ve Primulaceae familyalarına; %13,5’i ise Thymus, Nepeta, Primula, Achillea, Pyretrum ve Polygonum cinslerine ait olan taksonlardır. Bu bitkilerin %72,3’ü (231 takson) otsu (bunun da %56’ı çok yıllık, %11,9’u tek yıllık, %4,4’ü ise iki yıllık, bir-iki yıllık ve iki-çok yıllık, %6,9’u soğanlı), %18,8’i (62 takson) odunsu (bunlardan %11,6’ı çalı, %2,5’i ağaç, %4,7’i yarı çalı) gövdeli, 2 rizomlu (%0,6), 3 (%0,9), ve 1 (%0,3) sarılıcı-tırmanıcı bitkiye rastlanmıştır. Alanda 34 endemik türe rastlanılmıştır, bunlardan 8’i Azerbaycan’da, 26’sı ise Kafkasya’da yayılış göstermektedir.</Özetçe>
<Anahtar>Azerbaycan, Faydalı bitkiler, Dağ ekosistemi</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Zonguldak ili florasına katkılar </Başlık>
<Özetçe>Bu araştırma Zonguldak ili sınırları içinde gerçekleştirilmiştir. Haziran 1999- Aralık 2004 yılları arasında araştırma alanındaki 119 istasyondan 473 bitki örneği toplanmıştır. Bu örneklerin değerlendirilmesi sonucunda 105 familyaya ait 294 cins, 366 tür 53 alt tür, 31 varyete ve kültivar saptanmıştır. Bu 473 taksondan 85’i A4 karesinde ilk kez belirlenmiştir. Teşhisi yapılan türlerin 16’sı Pteridophyta divizyosuna, 457’si ise Spermatophyta divizyosuna aittir. Spermatophyta divizyosuna ait taksonların 37’si Gymnospermae, 420’si ise Angiospermae alt divizyosuna aittir. Angiospermae alt divizyosundan 420 tür Dicotyledonae, 33 tür ise Monocotyledonae sınıfına aittir. Alandaki endemik tür sayısı 7 ( % 1,52 ) dir. Tanısı yapılan türlerin 90’nı ( % 19,50 ) Avrupa-Sibirya elementi; 37’si ( % 7,82 ) Akdeniz elementi, 3’ü ( 0,63 ) İran-Turan elementi ve 346’sı ise (72,05 ) çok bölgeli veya fitocoğrafik bölgesi bilinmeyendir. En çok tür içeren familyalar sırasıyla, Rosaceae ( 38 ) tür, Leguminosae ( 34 tür ), Compositae (26 tür), Labiatae ( 20 ) tür, Pinaceae (18 tür), Scrophulariaceae ( 16 tür ). En çok tür içeren cinsler Quercus ( 9 tür ), Mentha ( 7 species), Campanula (6 tür ), Cupressus (5 tür), Verbascum ( 3 tür). </Özetçe>
<Anahtar>Zonguldak, Flora, Pteridophyta, Spermatophyta </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sub-alpin endemiği Minuartia nifensis Mc Neill (Caryophyllaceae)’in üreme biyolojisi, Batı Anadolu</Başlık>
<Özetçe>Minuartia nifensis Mc Neill (Caryophyllaceae)’in, 2002-2004 yılları arasında gerçekleştirilen çalışma ile bu türün sınırlı yayılış nedenleri belirlenmeye çalışılmış, bu amaçla bitkilerin yaşadıkları çevre koşulları ile üreme biyolojileri araştırılmıştır. M. nifensis Mc Neill (Caryophyllaceae), Türkiye Flora’sında Nif Dağı’ndaki tek lokaliteden kaydedilmiştir. Arazi çalışmaları sonucunda, ilk lokalitenin yaklaşık 1 km güney batısında yeni bir lokalite tanımlanmıştır. GIS ve örnekleme metodları kullanılarak, bu türün yayılış alanı 1.2 km2 ve alanda bulunan birey sayısı 3308 olarak hesaplanmıştır. Bu tür IUCN (1994) kriterlerine göre hassas olarak belirlenmiştir. Çalışmalarımız sonucunda tür, IUCN (2001) kriterlerine göre Kritik Tehlike altında (CR) B2ab(ii)+(iii) olarak önerilmiştir. Ayrıca, ilk defa olarak bu türün hermafrodit ve dişi çiçekli bireylerinin olduğu saptanmıştır. Araştırma sırasında elde edilen veriler, hermafrodit bireylerin kendikendine veya böcekle dişi bireylerinse sadece böcekle tozlaştığını göstermiştir. Tozlaşma denemeleri ayrıca, tüm çiçeklerin potansiyel olarak tohum oluşturabileceğini göstermiş ve sporogenez, tozlaşma ve zigot sonrası dönemde herhangi bir olumsuzluğun oluşmadığını göstermiştir. Tohum/ ovül oranı (hermafrodit çiçeklerde 24% ve dişi çiçeklerde 17%) ve üreme başarısı düşük bulunmuş, bunun da doğada anterler ve stigmalar arasındaki yetersiz polen transferine dayandığı düşünülmüştür.</Özetçe>
<Anahtar>Minuartia nifensis, Üreme Biyolojisi, Nif Dağı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Akdeniz Bölgesi’nin geçiş zonunda yetişme ortamı sınıflandırması için bağımlı değişkenin analitik olarak belirlenmesi </Başlık>
<Özetçe>Orman yetişme ortamı sınıflandırması ve haritalamasında, bitki türlerinin yayılışı ile çevre faktörleri arasındaki ilişkilerin belirlenmesi önemlidir. Bu sebepten, bitki türleri itibariyle örnek alan grupları ve bu grupların gösterge bitkileri orman yetişme ortamı sınıflandırması için bağımlı değişken anlamı taşımaktadır. Bitki türlerinin yayılışı itibariyle örnek alanların gruplandırmasında kullanılan birçok analitik yöntem vardır. Bunlardan biride normal birliktelik analizidir. Normal birliktelik analizi bitki türlerine göre örnek alanların hiyerarşik olarak gruplandırılmasını sağlayan nonparametrik bir yöntemdir. Bu araştırma, Akdeniz bölgesi’nin geçiş zonunda bulunan Gencek Yetişme ortamı Yöreler Grubunda, 55 örnek alandan toplanan verilerle gerçekleştirilmiştir. Uygulanan normal birliktelik analizi sonucu 6 grup elde edilmiştir. Grupları, Pyrus elaegnifolia, Quercus trojana, Euphorbia ssp., Acer platonoides ve Juniperus oxycedrus türleri ayırmıştır. Böylece, Gencek Yetişme Ortamı Yöreler Grubunda, bitki türlerini dağılımında rol oynayan faktörlerin belirlenmesini sağlayacak bağımlı değişken elde edilmiştir. Nihayet, bu bağımlı değişkenin çevresel faktörler ile ilişkilendirilmesi ile yetişme ortamı sınıflandırmasında önem arz eden yetişme ortamı faktörleri belirlenebilecektir. </Özetçe>
<Anahtar>Birliktelik Analizi, Bitki Ekolojisi, Orman yetişme ortamı, Akdeniz Bölgesi, Vejetasyon</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye florasında (Flora of Turkey) Gaziantep’ten bildirilen lokalitelerin güncellenmesi ve yapılan bazı değişiklikler </Başlık>
<Özetçe>Bu çalışma, Türkiye Florasında (Flora of Turkey and East Aegean Islands) verilmiş olan Gaziantep iline ait hatalı veya eksik yer isimlerinin belirlenmesi amacıyla yapılmıştır. Belirlenen kayıtların doğru isim ve kare kayıtları verilmiştir. Çalışma sonunda, 28 farklı, toplam 116 yer adı ve lokalite tespit edilmiştir. Belirlenen yer isimlerinin doğru isimleri verilmiştir.</Özetçe>
<Anahtar>Flora, Gaziantep, Lokaliteler </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ekonomik olarak önemli Peganum harmala L. (Zygophyllaceae) üzerinde anatomik ve palinolojik çalışmalar</Başlık>
<Özetçe>Peganum L. cinsi (Zygophyllaceae) Dünyada 5 türden oluşmaktadır, bunlardan biri Türkiye’de bulunmaktadır. Anadolu’da kozmetik üretiminde olduğu kadar özellikle fumigant olarak kullanılmaktadır. Bu çalışmada, Peganum harmala L. (Zygophyllaceae)’nın anatomik özellikleri ayrıntılı olarak incelenmiştir. Bitki odunsu kök anatomisine sahiptir, gövde otsudur. Yaprak amfistomatiktir. Bu çalışmada P. harmala L. taksonunun ayrıntılı polen morfolojik yapısı ışık mikroskobu altında ilk kez incelenmiştir. Işık mikroskobu inceleme sonuçları P. harmala taksonunun poleninin trikolporat olduğunu ortaya koymuştur. Ekzin striat-rugulat’tır. </Özetçe>
<Anahtar>Peganum harmala, Anatomi, Polen morfoloji, Işık mikroskobu, Türkiye. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Babadağ ve Honaz Dağı’ nda (Denizli) Bryofit kaynaklı tufa oluşumu </Başlık>
<Özetçe>Bu çalışmada, Ege Bölgesi’nin önemli yükseltilerinden olan, Honaz Dağı ve Babadağ’ da (Denizli) tufa yapısına katılan Bryofit (karayosunları, ciğerotları ve boynuzlu ciğerotları) taksonları incelenmiştir. Tufa, jeomorfolojik–hidrolojik, botanik ve kendini düzenleyici sistem olmak üzere 3 şekilde sınıflandırılabilir. Botanik altında sınıflandırılan tufa, siyanobakteri ve bryofit taksonlarının varlığında meydana gelir. Yörede yürüttüğümüz çalışmalar sonucunda, 8 familyaya ait 17 cins altında 26 bryofit taksonunun tufa oluşumuna katıldığı belirlenmiştir. Bu taksonlar içinde, Didymodon tophaceus, Eucladium verticillatum, Dicranella varia, Barbula bolleana, B. cellulare, Hymenostylium recurvirostrum, Philonotis calcarea, Platyhypnidium riparioides ve Palustriella commutata en sık rastlanan karayosunlarıdır. </Özetçe>
<Anahtar>Batı Anadolu, Bryofit, Flora, Tufa formasyonu, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Hacıkadın Vadisi Florası Üzerine Bir Araştırma (Ankara/Türkiye)</Başlık>
<Özetçe>Bu çalışmada Hacıkadın Vadisi’nin (Keçiören, Ankara) florası araştırılmıştır. Ankara’nın Keçiören İlçesi’ne bağlı Hacıkadın Vadisi, İran-Turan fitocoğrafik bölgesinde ve Davis tarafından Türkiye Florası’nda uygulanan grid kareleme sistemine göre A4 karesinde yer almaktadır. Kasım 2006 ve Mayıs 2008 tarihleri arasında araştırma alanında yapılan 14 arazi çalışması, herbaryum ve literatür taramaları sonucunda, alanda 63 familyaya ait 258 cins, 480 takson, 5 alttür ve 4 varyete tespit edilmiştir. Bu taksonların 45’i endemik olup, endemizm oranı %9.3’tür. Taksonların fitocoğrafik bölgelere göre dağılımları ve oranları: 89 takson, %18.5 İran-Turan-, 45 takson, %9.3 Avrupa-Sibirya- ve 43 takson, %8.9 Akdeniz fitocoğrafya bölgesinin elementidir. 303 takson, %63.1 ise geniş yayılışlı veya fitocoğrafik bölgesi henüz belirlenemeyenlerdendir. Tespit edilen taksonların 1‘i Pteridophyta, 479‘u ise Spermatophyta divizyosuna aittir.</Özetçe>
<Anahtar>Flora, Hacıkadın Vadisi, Ankara, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Teucrium paederotoides Boiss. et. Hausskn. (Lamiaceae) için yeni bir lokalite </Başlık>
<Özetçe>Teucrium paederotoides Boiss. et Hausskn. Türkiyede tek lokaliteden bilinen lokal endemik bir bitkidir. Bu tür sadece Gaziantep, Şahinbey İlçesi, Nafak bölgesinde Çörten Pınarı’nın 100 m. kuzeyinden Kireç taşlı kayalar üzeri kaydından bilinmektedir. Bu çalışmada türün C6 Gaziantep: Şehitkamil, Dülük Köyü, Dülük Köyü Güneybatısı, Çimşir Tepe’de yayılış gösterdiği belirlenmiştir. Bu lokalite Teucrium paederotoides Boiss. et Hausskn. için yeni bir kayıttır. </Özetçe>
<Anahtar>Gaziantep, Teucrium, Yeni Lokalite. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ardıç (Juniperus excelsa) meyvesinden ve Yayla Kekiği (Origanum minutiflorum) yapraklarından elde edilen uçucu yağların kimyasal bileşimleri ve Karaçam (Pinus nigra subsp. pallasiana) tohumunun çimlenmesi üzerine allelopatik etkileri </Başlık>
<Özetçe>Allelopati, bir bitki türü tarafından salgılanan kimyasalların komşu bitkinin gelişmesi ve yerleşmesine olan etkisidir. Ülkemizde allepoti ile ilgili yürütülen çalışmalar yeterli düzeyde değildir. Azda olsa tarım alanında çalışmalar olmasına rağmen, ormancılık alanında allelopati ile ilgili çalışmalar yok denecek kadar azdır. Bu çalışmada ardıç (Juniperus excelsa Bieb.) meyvelerinden ve sütçüler yöresi için endemik bir tür olan Yayla kekiği (Origanum minutiflorum O. Schwarz et. P.H. Davis) yapraklarından su distilasyonu ile elde edilen uçucu yağların, GC/MS ile kimyasal bileşimleri belirlenmiştir. Bu uçucu yağların laboratuar koşullarında saksı deneyleri ile karaçam tohumlarının çimlenmesi üzerine etkileri saptanmıştır. GC/MS analizlerine göre; kekik uçucu yağının ana bileşenleri; ?-pinen (%1,9), ?-terpinen (%0,1), ?- terpinen (%6,2), timol (%4,0), p-simen (%2,1), karvakrol (%83,9), ardıç uçucu yaının ana bileşenleri ise, ?-pinen (%89,73), ?-pinen (%2,01), mirsen (%2,98), limonen (%0,98), terpinen (%0,72), terpinolen (%0,91), germakren-D (%0,61), sedrol (%1,43) olarak tespit edilmiştir. Ayrıca, hem ardıç hemde kekik uçucu yağ konsantrasyon artışlarına paralel olarak, karaçam tohumlarının çimlenme oranının düştüğü tespit edilmiştir.</Özetçe>
<Anahtar>Allelopati, Yayla kekiği, Ardıç, Karaçam, Uçucu yağ </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye Clerodendrum L.’ ları (Verbenaceae) hakkında</Başlık>
<Özetçe>Clerodendrum, Verbenaceae familyasına ait büyük bir cinstir. Bu cins, Asya’ nın ve Orta Amerika’ nın tropik ve subtropik bölgelerinde geniş yayılış gösterir. Yaklaşık 400 kadar türe sahiptir. Kültüvarlarla birlikte bu sayı 560’ a çıkar. C. bungei ve C. trichotomum türleri ülkemizde ilk olarak park ve bahçelerde yetiştirilmiştir. Bununla birlikte C. bungei son yıllarda Karadeniz bölgesinde doğallaşmıştır. Cinsin ve bu iki türün betimi yapılmış ve yayılışları gösterilmiştir.</Özetçe>
<Anahtar>Clerodendrum, Verbenaceae, Kısmet ağacı, Karadeniz, Türkiye. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Farklı N, P, K uygulamasının Cyclamen hederifolium bitkisinde yumru ve yaprakların element kapsamına etkisi</Başlık>
<Özetçe>Deneme, Cyclamen hederifolium üretimi üzerine bazı bitki besin elementlerinin farklı dozlarının etkilerini saptamak, yumruda ihracat boyutu olan 10 cm ve üzeri çevre genişliğine en kısa sürede nasıl ulaşılabileceğini tespit etmek, C. hederifolium bitkisinin üretici koşullarında üretilebileceğini göstermek ve doğadaki tahribatının önüne geçilmesini sağlamak amacı ile kurulmuştur. Ayrıca yumru ve yapraklardaki bazı elementlerin belirlenmesi ile bu konudaki kaynak açığının giderilmesine çalışılmıştır. Yetiştirme ortamı olarak torf, bitki besin elementlerinden azot (N0=0; N1=10,5 kg N/da), fosfor (P0=0; P1=21,5; P2=43,0; P3=64,5; P4=86,0 kg P2O5/da) ve potasyum (K0=0; K1=25; K2=50 kg K2O/da) kullanılmıştır. Ekim, 10 Ekim 2002 tarihinde yapılmış, 3 yıl sonra 17 Mayıs 2005 tarihinde yumrular sökülmüş, yumru ve yaprak örneklemesi Şubat 2005 tarihinde yapılmıştır. Yumru örneklerinde çevre genişliği, yumru ağırlığı, kök ağırlığı, yumru yüksekliği, yumru sayısı ve ihraçlık yumru sayısı özelliklerine bakılmıştır. Ayrıca alınan yumru ve yaprak örneklerinde bazı makro ve mikro bitki besin maddeleri (Al, Ca, B, Cu, Fe, K, Mg, Mn, Mo, Na, P, S, Zn, C, N) incelenmiştir. Deneme ile en uzun çevre genişliği (cm), en çok yumru sayısı ve ihraçlık yumru sayısı N0P1K0 (P1=21,5 kg P2O5/da) uygulamasından elde edilmiştir, ancak alınan yumru ve yaprak örneklerinde, incelenen elementler bakımından farklı değerler saptanırken yumrularda alüminyum tespit edilememiştir. </Özetçe>
<Anahtar>Cyclamen hederifolium, CITES </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Nemrut Dağı (Adıyaman/Türkiye) Florasına Katkılar</Başlık>
<Özetçe>Bu çalışma, Nemrut dağı (Adıyaman/Türkiye) florasına katkı yapmak amacıyla yapılmıştır. Çalışma esnasında alandan 44 familya 149 cinse ait 250 tohumlu bitki taksonu tespit edilmiştir. Bunlardan 2 tanesi (ardıç türleri) açık tohumludur. Kapalı tohumlu bitkilerden 218 takson çift çenekli 30 takson ise tek çeneklidir. Alanda 43 endemik takson bulunup endemizm oranı % 17,2’dir. Bitkilerin floristik bölgelere göre dağılım oranları şöyledir; Iran - Turan Elementi 101 (% 40,7), Akdeniz Elementi 26 (% 10,5), Avrupa - Sibirya Elementi 2 (% 0,4), Geniş Yayılışlı 104 (% 41,5), Bilinmeyenler 17 (% 6,9). Araştırma alanında en fazla türe sahip olan familyalardan Asteraceae 35 (% 14,0), Lamiaceae 25 (% 10,0), Poaceae 23 (% 9,2), Brassicaceae 19 (% 7,6), Fabaceae 18 (% 7,2), Rosaceae 15 (% 6,0), Boraginaceae 13 (% 5,2), Caryophyllaceae 13 (% 5,2) taksona sahiptir. Bu çalışma esnasında, B7 karesinden bilinen ve çok dar yayılışlı olan iki endemik takson (Astragalus altanii Hub.-Mor. ve Galium galiopsis (Hand.-Mazz.) Ehrend) bölgeden ve C7 karesinden ilk kez toplanmıştır.</Özetçe>
<Anahtar>Flora, Nemrut Dağı, Adıyaman, Türkiye. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kadıncık çalısı (Flueggea anatolica Gemici)’nın Kahramanmaraş-Andırın yöresinde tespit edilen yeni yayılış alanları/Türkiye</Başlık>
<Özetçe>Kadıncık çalısı (Flueggea anatolica Gemici) ülkemizde yakın zamanda tespit edilmiş relikt ve endemik bir çalı türüdür. Türün Mersin ili Tarsus ilçesinde ve Adana ili Kozan ilçesinde olmak üzere bugüne kadar bilinen iki yayılış alanı bulunmaktadır. Kahramanmaraş ili Andırın ilçesinde tarafımızdan bu türe ait beş farklı yeni yayılış alanı tespit edilmiştir. Bu makalede, türün bu yeni yayılış alanları tanıtılmıştır. Kadıncık çalısının Andırın yöresinde doğal yayılışının bulunması, ülkemiz biyolojik çeşitliliği açısından oldukça önemlidir. Bu türün Türkiye florasındaki C6 karesi için yeni kayıt olduğu belirlenmiştir. Tür, Andırın yöresinde 380-1160 m yükseltiler arasında çok sınırlı bir yayılışa sahip olup; türe ait toplam 136 adet olgun fert tespit edilmiştir. Tür, genelde karstik arazilerde ve maki elemanları ile birlikte bulunmaktadır. Varlığı çok sınırlı olan ve gelecekte yok olma tehlikesi altında bulunan Kadıncık çalısının söz konusu yayılış alanları ve gen kaynakları korunmalıdır. </Özetçe>
<Anahtar>Kadıncık çalısı, Doğal yayılış, Biyolojik çeşitlilik, Koruma </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’de yetiştirilen Salvia türleri </Başlık>
<Özetçe>Türkiye Salvia florasına yedi tür ve 3 kültür formu eklenmiştir. Bunlar sırasıyla S. coccinea, S. farinacea, S. microphylla, S. officinalis, S. officinalis ‘Incterina’, S. officinalis ‘Purpurascens’, S. officinalis ‘Tricolor’, S. splendens, S. x superba ve S. transylvanica. Bu taksonların morfolojik ve kültür özellikleri tanımlanmış ve bir tayin anahtarı oluşturulmuştur.</Özetçe>
<Anahtar>Lamiaceae, Salvia, Türkiye, Kültür, Adaçayı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Onnia tomentosa (Fr.) P. Karst, Türkiye için yeni bir cins kaydı </Başlık>
<Özetçe>Konifer kök özlerinde önemli bir parazit olan ve beyaz çürüklüğe neden olan Onnia tomentosa (Fr.) P. Karst. Türkiye’den ilk kez cins seviyesinde kayıt edilmiştir. Bu mantarın tipik özelliği merkezi bir sap, subulat ve düz seta ile diğer yakın türlerden daha küçük sporlarının olmasıdır.</Özetçe>
<Anahtar>: Odun çürüklüğü, Onnia tomentosa, Yeni kayıt, Ankara-Kızılcahamam Soğuksu Milli Parkı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kısır Dağı’nın (Kars - Ardahan) vejetasyonu</Başlık>
<Özetçe>Kısır Dağı, kuzey ve batısı Çıldır (Ardahan), güneybatısı Susuz, doğu ve güneydoğusu da Arpaçay ilçesinin (Kars) sınırları içerisindedir. 3200 m yüksekliği olan Kısır Dağı, Avrupa-Sibirya ve İran-Turan floristik bölgelerinin kesiştiği geçiş kuşağında yer alır. Dağın büyük kesiminde Kafkasya elementlerine rastlanmasına rağmen güney bakılı yüksek kesimlerinde İran-Turan elementlerine daha sık rastlanır. Kısır Dağı ve çevresinde karasal iklim hüküm sürer. Bölgede 2000–2003 yılları arasında yapılan araştırma sonucunda dağ bozkırı, alpin, çalı, çayır ve bataklık vejetasyonu olmak üzere 5 çeşit vejetasyon tipi ve bunlara ait bitki birliği düzeyinde 22 sintakson belirlenmiştir. Braun-Blanquet metoduna göre betimlenerek sınıflandırılan bu birliklerin hepsi bilim dünyası için yenidir. </Özetçe>
<Anahtar>Vejetasyon , Kars, Ardahan, Kısır Dağı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Doğu Anadolu’da doğal yayılış gösteren Domuz ayrığı (Dactylis glomerata L.) hatlarının karakterizasyonu</Başlık>
<Özetçe>Ülkemizin Doğu Anadolu bölgesi birçok mera ve yem bitkisinin kaynağı olmakla birlikte kültüre alınma çalışmaları yok denecek kadar azdır. Bu potansiyelin ülkemiz meralarının rehabilitasyonunda ve doğal alanların ıslahında kullanılması mümkündür. Ama ne yazık ki bu zengin kaynaklar kullanılmamaktadır. Bu yüzden bazı bitkilerin karakterizasyonunun yapılmasına, tanımlanmasına ihtiyaç vardır ki bu bitkiler bölgenin bitkileri olması nedeniyle ıslaha aktarımları kolaydır. Bu çalışmada, Doğu Anadolu bölgesi başta olmak üzere farklı bölgelerden toplanmış 34 adet domuz ayrığı (Dactylis glomerata L) bitkisi üzerinde morfolojik, fenolojik ve diğer tarımsal gözlemler alınarak kümeleme analizi yoluyla farklılıkları belirlenerek öne çıkan hatların ileri ıslaha aktarılması çalışılmıştır.</Özetçe>
<Anahtar>Domuz ayrığı, Karakterizasyon, Dactylis, Anadolu </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sof Dağı’nın (Gaziantep) soğanlı bitkileri </Başlık>
<Özetçe>Sof Dağı, Gaziantep’in 32 km. batısında yer almaktadır. C6 karesinde bulunan alanı iran-turan fitocografik bölgesi içerisinde bulunmaktadır. Alandan 9 familya 25 cinse ait 44 soğanlı bitki tespit edilmiştir. Tepit edilen bitkilerin sekizi endemiktir. Bunlar: Arum balansanum R. Mill., Crocus cancellatus Herbert subsp. cancellatus, Crocus biflorus Miller subsp. isauricus (Siehe ex Bowles ) Mathew, Crocus biflorus Miller subsp. pseudonubigena Mathew, Iris sari Schott ex Baker, Corydalis henrikii Lide, Tulipa sintenisii Baker, Ornithogalum alpigeum Stapf. ‘dır. </Özetçe>
<Anahtar>Soğanlı bitki, Sof Dağı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Yetersiz veri (DD) kategorisinde bulunan iki Alcea L. (Malvaceae) türünün yeni IUCN kategorileri ve taksonomisi </Başlık>
<Özetçe>Türkiye Florası’nda Alcea cinsi 18 türle temsil edilmektedir. Bu çalışma iki Alcea L. (Malvaceae) türünün: A. fasciculiflora Zohary ve A. pisidica Hub.-Mor. taksonomisini ve tehlike kategorilerini içermektedir. Bu bitkiler daha önce Türkiye Bitkileri Kırmızı Kitabı’nda Yetersiz Veri (DD) kategorisinde yer almıştır. Türlerin betimleri, lokaliteleri, yayılış haritası ve resimleri verilmiştir. IUCN 2001’e göre türlerin yeni tehlike kategorileri CR olarak belirlenmiştir.</Özetçe>
<Anahtar>Alcea, Malvaceae, IUCN, Taksonomi, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye Calamintha Miller (Lamiaceae) cinsi üzerine taksonomik ve morfolojik bir çalışma</Başlık>
<Özetçe>Türkiye Florası’nda Calamintha Miller (Lamiaceae) cinsi 6’sı endemik olmak üzere 9 tür ve 13 takson ile temsil edilmektedir. Bu çalışmada Calamintha cinsine ait 13 takson sistematik ve morfolojik yönden incelenmiş, birbirleriyle olan yakınlık dereceleri saptanmaya çalışılmıştır. Çalışılan taksonlar şunlardır: [Calamintha grandiflora (L.) Moench, C. betulifolia Boiss. - Ball, C. tauricola P. H. Davis (end.), C. pamphylica Boiss. - Heldr. subsp. pamphylica, C. pamphylica subsp. davisii (Quezel - Contandr.) Davis (end.), C. pamphylica subsp. alanyense S. Alan - A. Ocak (end.), C. piperelloides Stapf (end), C. sylvatica Bromf. subsp. sylvatica, C. sylvatica subsp. ascendens (Jordan) P. W. Ball, C. nepeta (L.) Savi subsp. nepeta, C. nepeta subsp. glandulosa (Req.) P. W. Ball, Calamintha incana (Sm.) Boiss., Calamintha caroli-henricana Kit Tan - Sorger]. Morfolojik çalışmalarda türlerin tanımları verilip, bitkilerin genel görünüşleri, yaprak, brakte, çiçek, kaliks, korolla ve meyve şekilleri ilave edilmiştir. Elde edilen sonuçlara göre Calamintha türlerinin daha geniş varyasyon sınırlarını içeren yeni ayrım anahtarı morfolojik sonuçlar bölümünde verilmiştir. </Özetçe>
<Anahtar>Labiatae, Calamintha, Taksonomi, Revizyon, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Güney Marmara Bölgesi ’nin (Türkiye) Hydrophilidae (Polyphaga: Coleoptera) tür çeşitliliğine katkılar</Başlık>
<Özetçe>Güney Marmara Bölgesi’nin Hydrophilidae (Polyphaga: Coleoptera) faunasını tespit etmek amacıyla Temmuz-2004 ile Ağustos-2006 tarihleri arasında 86 lokaliteden 3044 adet örnek toplanarak incelenmiş ve 10 cinse ait 15 tür ve 1 alttür tespit edilmiştir. Tespit edilen türlerden Coleostoma orbiculare, Cercyon (Dicyrtocercyon) ustulatus, C. (s.str.) littoralis, Hydrochara dichroma, Laccobius (Dimorpholaccobius) syriacus, Anacaena lutescens, Enochrus (Lumetus) fuscipennis, E. (Lumetus) testaceus, Paracymus scutellaris, Limnoxenus niger ve Helochares (s.str.) obscurus türleri araştırma bölgesi için yeni kayıttır. </Özetçe>
<Anahtar>Coleoptera, Hydrophilidae, Güney Marmara Bölgesi, Tür çeşitliliği, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Taşıtların sebep olduğu kurşun (Pb) kirliliğinin kayısı (Prunus armeniaca cv. Şekerpare)’da polen çimlenmesi ve polen tüpü gelişimi üzerine etkileri</Başlık>
<Özetçe>Bu çalışmada, Isparta ili şehir merkezi ile Süleyman Demirel Üniversitesi arasındaki 10 km’lik yol boyunca sıralanan kayısı ağaçlarının polenleri üzerine taşıtların sebep olduğu kurşun kirliliğinin etkileri araştırılmıştır. Kurşun kirliliği, kontrol grubu polenleri ile karşılaştırıldığında polen boyu, polen eni, polen çimlenme yüzdesi ve polen tüp büyümesini azaltmıştır. Dahası, söz konusu kirlilik polen şekillerinde de değişime sebep olmuştur. </Özetçe>
<Anahtar>Kayısı, Kirlilik, Ağır Metal, Kurşun, Polen </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kıbrıs Köyü Vadisi (Mamak-Ankara, Türkiye) florası </Başlık>
<Özetçe>Araştırma, Ankara’ nın 20 km güneydoğusundaki Mamak ilçesine bağlı Kıbrıs köyü vadisinde gerçekleştirilmiştir. Çalışma alanından 2004 – 2006 yılları arasında 1215 bitki örneği toplanmıştır. 81 familya ve 343 cinse ait, 628 tür ve türaltı takson tespit edilmiştir. Eğreltiler 7, açık tohumlular 2, kapalı tohumlular ise 619 takson içermektedir. 72 adet takson B4 karesi için yeni kayıttır. Toplam 67 takson Türkiye için endemiktir. Endemizm oranı %10,67’ tür. Taksonların fitocoğrafik bölgelere göre dağılımı ise şöyledir: 124’ si İran-Turan elementi (% 19,74), 51’ si Akdeniz elementi (% 8,12; 18’ si Doğu Akdeniz elementi), 66’ si Avr.-Sib. elementi (% 10,5; 3’ ü Hirkano – Öksin, 1’ i Öksin elementi), 387’ sı çok bölgeli ve bölgesi belirlenemeyen (% 61,62) taksonlardır.</Özetçe>
<Anahtar>Flora, Kıbrıs Köyü, Vadi, Mamak, Ankara, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye endemiği Dianthus erinaceus Boiss. var. erinaceus’ un bazı ekolojik özellikleri ile üreme başarısı ilişkileri </Başlık>
<Özetçe>Türkiye endemiği bir bitki, Dianthus erinaceus Boiss. var. erinaceus, Ege bölgesindeki 4 dağın tepelerinde yaşar. Bu çalışmanın amacı, populasyonlardaki bitkilerin yayılış alanlarını, IUCN V 3.1 göre tehlike sınıfını, habitat özeliklerini ve bu özelliklerin bazıları ile üreme başarısı arasındaki ilişkileri araştırmaktır. Birey sayısı Spil dağında en çok, Sarıkaya Tepe’de en azdır. En geniş yayılış alanı Nif dağındadır. Populasyonların toprakları, hafif alkali, pH 7.1-7.5 tuzsuz, çok kireçli, organik maddesi azdır. Toplam yıllık yağışlar ise Sarıkaya dışındakilerde 1000 mm’nin biraz üzerinde, Sarıkaya’da 950 mm civarındadır. Spil Nif dağı populasyonunda bitki ve yapraklar, diğer populasyonlarından daha büyüktür. Çiçek sayısı Sarıkaya Tepe populasyonunda en yüksektir. Bir çiçekte ortalama verimli tohum sayısı, Spil Dağı bireylerinde en yüksek iken, Sarıkaya bireylerinde ise en azdır. Sarıkaya bireylerinde ortalama verimli tohum sayısı çok düşük olduğundan, birimdeki olgun tohum sayısı da düşüktür. Birey sayısı ile yıllık ortalama sıcaklık arasında negatif; yıllık toplam yağış ile pozitif ilişki vardır. Populasyonların ortalama bitki boyları ile K+, Fe2+ ,organik madde miktarları arasında negatif; CaCO3, P arasında pozitif ilişki bulunmuştur. Bir birimdeki ortalama çiçek sayısı ile sıcaklık pozitif, yağış ise negatif ilişkilidir. Populasyonların ortalama bitki boyları ile ortalama canlı tohumlu çiçek sayısı ve ortalama canlı tohum sayısı arasında negetif ilişkiler bulunmuştur. Ortalama verimli tohum sayısı ile CaCO3 ve P arasında negatif korelasyon olmasına rağmen; organik madde, Fe2+,Ca2+, K+ arasında pozitif ilişki vardır.</Özetçe>
<Anahtar>Dianthus erinaceus var. erinaceus, populasyon ekolojisi, koruma biyolojisi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sarıkamış ilçesi otsu ve odunsu bitki çeşitliliğinin belirlenerek planlama ve tasarım çalışmalarında kullanılabilirliliğinin irdelenmesi</Başlık>
<Özetçe>Türkiye, topoğrafik yapı ve iklim özelliklerinin farklılığından dolayı 3 floristik bölgeye (Avrupa-Sibirya, Akdeniz, İran-Turan) ayrılır. Bu nedenle otsu ve odunsu bitki çeşitliliği Avrupa ve çevresindeki ülkelere göre çok zengindir. Türkiye’de biyo-çeşitliliğin genel anlamda belirlenmesine rağmen yine de bu konuda çok çalışma yılması gereklidir Bitki türlerin belirlenmesi ve tehlikede olan türlerin korunmaya alınması önem arz etmektedir. Bu çalışma sonucunda Sarıkamış ilçesindeki fonksiyonel ve estetik açıdan önem taşıyan 22 otsu ve 15 odunsu bitki türünün peyzaj mimarlığı çalışmalarında kullanılabileceği belirlenmiştir. Aynı zamanda Cephaloria sparsipilosa Matthews, Verbascum oreophylum C Koch, Alchemilla sintenisii Rothm, Papaver fugax Poiret türlerinin endemik, Trifolium trichocephalum Panc. türünün ise nadir olduğu bulunmuştur. Ayrıca çalışmada, bölgenin ekstrem iklim şartlarına sahip olması nedeniyle ek bakıma gerek duymayan doğal olarak yetişen bitki türlerinin tespitinin ve peyzaj çalışmalarında kullanımlarının önemi vurgulanmıştır.</Özetçe>
<Anahtar>Sarıkamış, Biyolojik çeşitlilik, Peyzaj mimarlığı, Tasarım, Doğal bitki örtüsü</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ilıca Koyu (Çeşme, İzmir, Ege Denizi, Türkiye) denizsel florasının güncel durumu üzerine inceleme </Başlık>
<Özetçe>Bu çalışmada kıyısal değişkenlere (insan baskısı, sıcak su kaynaklarının varlığı, kirlilik vb.) göre belirlenen 10 istasyonda, belirli periyotlarla denizel algler üzerine arazi çalışmaları yapılmıştır. Bu çalışmalar kapsamında, alandaki değişkenlerin ölçümleri alınmış, alg örnekleri toplanmış ve taksonomik sınıflandırmaları yapılmıştır. Çalışma sonucunda, alanda 12 Cyanophyta, 32 Rhodophyta, 13 Phaeophyta, 9 Chlorophyta ve 2 Magnoliophyta üyesi, toplamda ise 68 takson saptanmıştır.</Özetçe>
<Anahtar>Denizsel Flora, Alg Taksonomisi, Çeşme, İzmir, Ege Deniz</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Taşıtların sebep olduğu kurşun (Pb) kirliliğinin Çam (Pinus nigra Arn. subsp. pallasiana) ve sedir (Cedrus libani A. Rich.) yapraklarının anatomisi üzerine etkileri</Başlık>
<Özetçe>Bu çalışmada, Isparta ili şehir merkezi ile Süleyman Demirel Üniversitesi arasındaki 10 km’lik yol boyunca sıralanan çam ve sedir ağaçlarının yaprak anatomileri üzerine taşıtların sebep olduğu kurşun kirliliğinin etkileri araştırılmıştır. Kurşun kirliliği her iki türün yapraklarında kutikula kalınlığını artırırken, yaprak çapı, iletim demeti büyüklüğü, trakeit çapı, epidermis hücre sayısı ve büyüklüğü ile stoma sayısı, eni ve indeksini azaltmıştır. Diğer yandan, söz konusu kirlilik sedir yapraklarında stoma boyunu azaltırken, çam yapraklarında bu parametreler üzerinde etkisiz olmuştur. </Özetçe>
<Anahtar>Ağır Metal, Cedrus libani, Kirlilik, Kurşun, Pinus nigra, Yaprak Anatomisi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>İncir (Ficus carica) yapraklarının bazı anatomik parametreleri üzerine elektromanyetik alan stresinin etkileri</Başlık>
<Özetçe>Bu çalışmada, incir ağaçlarının yaprak anatomileri üzerine baz istasyonlarının sebep olduğu elektromanyetik alan stresinin etkileri araştırılmıştır. Elektromanyetik alan stresi kutikula kalınlığı, epidermis hücre sayısı, stoma sayısı, stoma indeksi, stoma eni ve iletim demetleri arası mesafeyi artırırken, epidermis hücre boyu, stoma boyu, trake çapı, yaprak çapı, iletim demeti eni ve boyunu azaltmıştır. Diğer yandan, söz konusu stres epidermis hücre enini yaprak üst yüzeyinde artırırken, yaprak alt yüzeyinde kontrol grubu ile aynı değerleri göstermiştir. </Özetçe>
<Anahtar>Elektromanyetik Alan Stresi, İncir, Stoma Hareketleri, Yaprak Anatomisi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ilgaz Dağları bryoflorasına katkılar, Yenice Ormanları, Türkiye </Başlık>
<Özetçe>Yenice ormanları (Çankırı)’nın briyofit florası üzerine bir çalışmanın sonuçları rapor edilmiştir. Yazarlar, çalışma alanından 127 takson (115 karayosunu ve 12 ciğerotu) kayıt etmiştir. Encalypta alpina Sm. A2 karesinde Schiffner (1897)’den uzun yıllar sonra ikinci kez kayıt edilmiştir. Didymodon asperifolius (Mitt.) H.A. Crum, Stere - L.E.Anderson ve Cynodontium strumiferum (Hedw.) Lindb. Türkiye’den ikinci defa rapor edilmiştir. Porella pinnata L.’dan Türkiye’nin Kuzey Anadolu kesimi için ilk kez bahsedilmiştir. Listedeki briyofitlerden, Tortella inclinata var. densa (Lorentz - Molendo) Limpr. Avrupa ve Makaronezya için endemik türdür ve Schistidium trichodon (Brid.) Poelt, Avrupa Briyofitleri Kırmızı Veri Kitabında da yer almaktadır. A2 karesi için yeni kare kayıt sayısı 9’dur. </Özetçe>
<Anahtar>A2 karesi, Karayosunları, Ciğerotları, Nadir türler </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Centaurea L. Cinsi Phalolepis (Cass.) DC. Seksiyonuna Ait Türlerin Morfolojik Özelliklerinin Karşılaştırmalı Olarak İncelenmesi </Başlık>
<Özetçe>Bu çalışmada, Türkiye’de yayılış gösteren Centaurea L. (Compositae) cinsi Phalolepis (Cass.) DC. seksiyonuna ait endemik 9 tür (Centaurea cadmea Boiss., C. aphrodisea Boiss., C. amaena Boiss. - Bal., C. lycia Boiss., C. luschaniana Heimerl, C. wagenitzii Hub.-Mor., C. tossiensis Freyn - Sint., C. hieropolitana Boiss., C. antalyense A. Duran - H. Duman) taksonomik, morfolojik, morfometrik ve istatiksel bakımdan karşılaştırmalı olarak araştırılmıştır. Bu çalışma kapsamında türlere ait örnekler toplanarak morfolojik yapıları belirlenmiş, ayrıntılı şekilleri çizilmiş ve morfolojik karakterler arasındaki ilişki istatistiksel yöntemlerle analiz edilmiştir. Yapılan incelemeler sonunda, morfolojik olarak türlerin şu ana kadar bilinen deskripsiyonlarından farklı özelliklere sahip oldukları belirlenmiştir. Morfolojik ve morfometrik bulgular ışığında seksiyona ait türler için yeni bir teşhis anahtarı hazırlanmıştır. Ayırım analizine göre, türler birbirlerinden morfolojik olarak anlamlı bir şekilde ayrılmışlardır. Morfolojik karakterlerin birbirleriyle anlamlı ilişkiler içinde oldukları belirlenmiştir.</Özetçe>
<Anahtar>Centaurea L., (Compositae), Phalolepis (Cass.) DC., Taksonomi, Morfoloji </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Çakmak barajı ve çevresinin florası üzerine bir araştırma (Çarşamba, Samsun/Türkiye)</Başlık>
<Özetçe>Bu araştırma 2007-2009 yılları arasında, Çakmak Barajı (Çarşamba-Samsun) ve çevresinin florasını tespit etmek üzere yapılmıştır. Araştırma alanında, 70 familyaya ait 214 cins ve toplam 311 takson tespit edilmiştir ( 214 tür, 61 alttür ve 36 varyete). Araştırma alanında en fazla taksona sahip familyalar, 31 takson ile Asteraceae (9.96 %), 29 takson ile Leguminosae (9.32 %) ve 28 takson ile Gramineae (9.00 %)’ dir. En çok tür ile temsil edilen cinsler Trifolium L. (7 takson), Salvia L. (6 takson), Vicia L. (5 takson) ve Geranium L. (5 takson)’dur. Taksonların fitocoğrafik bölgelere dağılım oranları şu şekildedir: Euro-Siberian 25.72 % , Akdeniz 9.00 % , Irano-Turanien 1.28 % ve coğrafik bölgesi bilinmeyenler veya birden fazla bölgede yayılış gösterenler 63.98 % ’ dir. Çalışma alanındaki endemik takson sayısı 3 (0.96 %)’ dür.</Özetçe>
<Anahtar>Flora, Çakmak Barajı, Samsun, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kahverengi alglerden DNA özütlenmesi</Başlık>
<Özetçe>Denizel alglerden DNA izolasyonu için çeşitli yöntemler bulunmaktadır. Ancak bu yöntemler diğer canlılar için kullanılan DNA izolasyon yöntemlerinin modifikasyonlarıdır. Alglerden DNA izolasyonu talluslarında bulunan polisakkaritler ve fenolik bileşiklerden dolayı zor bir işlemdir. Bu çalışmada, Izmir Körfezi’nde toplanan kahverengi alglerden (Scytosiphon lomentaria ve Cystoseira sp., Ectocarpus sp. ) CTAB (cetiltrimethylamonium bromide) yöntemiyle DNA izolasyonu gerçekleştirilmiş ve elde edilen DNA PCR yöntemi ile çoğaltılmıştır. Bu modifiye yöntem ile moleküler amaçlı çalışmalar için uygun DNA eldesi sağlanmıştır.</Özetçe>
<Anahtar>DNA izolasyonu, CTAB, kahverengi algler </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye mikoflorası için yeni bir kayıt: Serpula lacrymans (Wulfen) J.Schröt</Başlık>
<Özetçe>Bu mantar türü 2001 yılında Dolmabahçe Sarayında yürütülen restorasyon-konservasyon çalışmaları sırasında bulunmuş, Serpula lacrymans (Wulfen) J. Schröt olarak teşhis edilmiştir. Türkiye’de ilk defa kaydedilmiştir. Bu tür tanımlanmış ve resmedilmiştir. Sporların ışık mikroskobu altındaki görüntüleri verilmiştir.</Özetçe>
<Anahtar>Basidiomycetes, Serpulaceae, Serpula lacrymans, kuru çürüklük, Türkiye</Anahtar>
<Kaynak>Hymenoscyphus, Trichophaea, Yeni kayıtlar, Türkiye </Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>BİYOLOJİ</Etiket>
<Başlık>Seed Surface Analysis of Some Threatened Endemic Plants from Tahtalı Mountains (Adana-Kayseri/Turkey)</Başlık>
<Özetçe>Bu çalışmada, Güney Anadolu’da yer alan Tahtalı dağları ve yakın çevresinden bilinen 8 lokal endemik bitkinin (Anthemis antitaurica Grierson, Cirsium aytachii H.Duman - R.R.Mill, Jacobaea inops (Boiss. - Balansa) B.Nord., Grammosciadium confertum Hub.-Mor. - Lamond, Muscari macbeathianum Kit Tan, Silene balansae Boiss., Teucrium antitauricum Ekim, Verbascum hadschinense Freny - Sint.) tohum morfolojisi çalışılmıştır. Ayrıca çalışmada, tohumların genel görünüşleri ve ornamentasyon detaylarını gösteren SEM fotoğrafları da verilmiştir. </Özetçe>
<Anahtar>Endemik bitki, ex-situ koruma, tohum morfolojisi, SEM, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sakarat Dağı Florasına Katkılar (Amasya-Türkiye)</Başlık>
<Özetçe>Bu araştırmada, Sakarat Dağı (Amasya-Türkiye) ve çevresinin floristik özellikleri ve burada yetiştiği saptanan damarlı bitki taksonlarının listesi verilmiştir. Araştırma 2004-2005 yılları arasında yapılmıştır. Yöreden toplanan 2000 bitki örneğinin değerlendirilmesi ile 78 familyadan 286 cins ve 494 tür ve türaltı seviyede takson saptanmıştır. En büyük familya Astreaceae (70 tür), ikinci Fabaceae (46 tür)’dir. En büyük cinsler ise 8 türle Astragalus L. ve 7’şer türle Veronica L., Bromus L. ve Galium L.’dur. Araştırma alanında fitocoğrafik elementlerin dağılımı ise şöyledir; Avrupa-Sibirya 127 (% 25.71), ?ran-Turan 43 (% 8.70), Akdeniz 24 (% 4.86), geniş yayılışlı veya bilinmeyen 300 (% 60.73). Araştırma alanından toplanan türlerin 40’ı (% 8.1) endemiktir.</Özetçe>
<Anahtar>Vasküler bitkiler, Flora, Sakarat Dağı, Amasya </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye Çarşakotlarının (Paracaryum (DC.) Boiss spp. (Boraginaceae) dağılışı ve ekolojisi</Başlık>
<Özetçe>Türkiye’de yetişen Paracaryum (DC.) Boiss. (çarşakotu) cinsinin 2005-2009 yılları arasında taksonomik revizyonu geçekleştirilmiştir. Çarşakotu (Hodangiller) cinsinin türlerinin bulunduğu kareler, hangi bitki coğrafyası elementi olduğu, yetiştiği ortam, yetiştiği yükseklik, çiçeklenme ve meyvelenme zamanları, dünya yayılışları verilmiş ve ekolojik açıdan tartışılmıştır. Hiç Türkçe adı bulunmayan bu cinse çarşakotu adı önerilmiştir. </Özetçe>
<Anahtar>Boraginaceae, Ekoloji, Paracaryum, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Galanthus fosteri Baker (Amaryllidaceae)’’’nin iki varyetesi üzerinde karyolojik bir araştırma </Başlık>
<Özetçe>Bu çalışmada, Türkiye’nin farklı coğrafik bölgelerinde yayılış gösteren Galanthus fosteri Baker var. fosteri and Galanthus fosteri var. antepensis Zeybek and Sauer populasyonlarının kromozom sayıları ve morfolojisi incelenmiştir. Karyolojik incelemelerde, G. fosteri var. fosteri and G. fosteri var. antepensis kromozomlarında yapısal polimorfizm (SAT-kromozom) tespit edilmiştir. Bu varyetelerin diploid kromozom sayısı (2n=24) aynı olmasına rağmen, onların kromozom morfolojileri önemli derecede farklıdır. </Özetçe>
<Anahtar>Galanthus fosteri, Karyotip analizi, Amaryllidaceae </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin mağara omurgasızlarının (Invertebrata: Animalia) kontrol listesi </Başlık>
<Özetçe>Bu çalışmada; Türkiye’nin mağara omurgasızlarının kontrol listesi ile birlikte, Türk Biyospeleolojisinin tarihi gelişimi Özetlenmiştir. Türkiye’nin mağara omurgasızları üzerine, kullanılabilir tüm literatürün gözden geçirilmesinden sonra, 203 türün rapor edildiği tespit edilmiştir. 29 tür Mollusca şubesinden, 5 tür Oligochaeta altsınıfından, 1 tür Hirudinea altsınıfından, 82 tür Arachnida, 19 tür Diplopoda, 1 cins ve 4 tür Chilopoda, 42 tür Insecta sınıfından ve 21 türde Crustaceae altşubesinden olup, bunlardan 104’ü Anadolu’ya endemik türlerdir. Kontrol listesi içerisinde, tüm türler için basılı mevki kayıtları detaylı olarak verilmiştir. </Özetçe>
<Anahtar>Biyospeleoloji, Türkiye, mağara, Omurgasızlar</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’de bulunan Crithopsis (Poaceae) cinsinin morfolojik ve anatomik özellikleri </Başlık>
<Özetçe>Crithopsis cinsinin tek üyesi olan, C. delileana (Schult.) Roshev., herbaryum materyalleri, arazi gözlemleri ve laboratuar incelemelerine dayanılarak taksonomik olarak revize edildi. C. delileana’nın 18 populasyonuna ait 90 birey, C. delileana populasyonlarının morfolojik açıdan yapısını ve çeşitliliğini belirlemek amacıyla, Temel Bileşen analizinde kullanıldı. ?statistiksel analizin sonuçları göstermiştir ki; populasyonlar arasındaki varyasyonlar tür içi bir taksonun ayrılmasına izin vermemektedir. ?statistiksel analize ek olarak, güncellenmiş ve genişletilmiş tür tanımı aynı zamanda bu türün dağılım haritası ve vejetatif anatomik karakterleri de verilmiştir. </Özetçe>
<Anahtar>Crithopsis delileana, morfolojik çeşitlilik, dağılım, anatomi, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>İnegöl Dağı (Gümüşhacıköy-Amasya, Türkiye) Florası</Başlık>
<Özetçe>Bu çalışmada İnegöl Dağı (Gümüşhacıköy-Amasya) ve çevresinin florası araştırılmıştır. İnegöl Dağı floristik açıdan Davis’in Grid sistemine göre A5 karesi içerisine girer. İnegöl Dağından 2005-2008 yılları arasında yaklaşık 1700 bitki örneği toplanarak teşhis edilmiştir. Teşhis çalışmaları sonucunda 71 familyaya ait 291 cins ve 661 tür ve tür altı taksona ulaşılmıştır. Araştırma alanında tespit edilen 661 tür ve tür altı taksondan; 103 tanesi (% 15,6) Avrupa-Sibirya, 99 tanesi (% 15,0) İran-Turan, 43 tanesi de (% 6,5) Akdeniz floristik bölgesi elementidir. Geriye kalan 418 tanesi (% 63) ise birden fazla bölgeli ya da floristik bölgesi bilinmeyendir. Araştırma alanındaki taksonların familyalara dağılımına göre en fazla takson içeren ilk 5 familya şu şekilde sıralanmaktadır. Compositae 87 (%13,2) takson, Leguminosae 69 (%10,4) takson, Labiatae 60 (%9,1) takson, Cruciferae 41(%6.2) takson, Boraginaceae 34 (%5.1) takson şeklindedir. Araştırma alanında bulunan bitkilerden 77 (% 11.65) tanesi endemiktir. </Özetçe>
<Anahtar>Flora, İnegöl Dağı, Gümüşhacıköy, Amasya, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye Florası için yeni bir kayıt: Anchusa aegyptiaca (L) DC. (Boraginaceae) </Başlık>
<Özetçe>Anchusa aegyptiaca (L) DC., Cennet-Cehennem (Silifke, Mersin) mağaraları civarına düzenlenen arazi çalışması esnasında toplandı. Bu lokalite Türkiye florası için A. aegyptiaca’ nın bilinen ilk lokalitesi olarak kaydedildi. </Özetçe>
<Anahtar>Anchusa, Boraginaceae, Yeni kayıt, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Çorum ve Yozgat illeri (Türkiye) Sucul kınkanatlı faunası </Başlık>
<Özetçe>2006-2009 yılları arasında ?ç Anadolu Bölgesinde yer alan Çorum ve Yozgat illerinde sucul kınkanatlı (Gyrinidae, Haliplidae, Noteridae, Dytiscidae, Helophoridae ve Hydrophilidae) faunası araştırılmıştır. Çorum ilinde 61, Yozgat ilinde ise 15 sucul kınkanatlı türü kaydedilmiştir. Çorum ilinden 56 tür, Yozgat ilinden 14 tür ilk kez kaydedilmiştir. Bu türlerden 13’ü ?ç Anadolu Bölgesi için yeni kayıttır. Yeni bulgularla birlikte bu türlerin yayılış alanı genişlemiştir. </Özetçe>
<Anahtar>Sucul Coleoptera, fauna, Çorum, Yozgat, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin Amasya yöresinde (Amasya-Merkez, Bağlarüstü, Boğaköy ve Vermiş Köyleri, Yassıçal ve Ziyaret Kasabaları) gerçekleştirilmiş olan bir etnobotanik araştırmaya katkılar</Başlık>
<Özetçe>Bu çalışmada Türkiye’nin Amasya yöresinde (Amasya-Merkez, Bağlarüstü, Boğaköy ve Vermiş Köyleri, Yassıçal ve Ziyaret Kasabaları) daha önce yapılmış olan bir etnobotanik alan araştırması değerlendirilmiştir. Amasya merkez ilçe, Bağlarüstü, Boğaköy ve Vermiş köyleri; Yassıçal ve Ziyaret beldelerinde halkın değişik alanlardaki bitki bilgisini belirlemeye yönelik etnobotanik çalışmaları, Eylül 2004 - Mart 2006 tarihleri arasında Türkiye Bilimler Akademisinin (TÜBA) destekleriyle sürdürülmüştür. 2 kişilik bir ekiple aralıklı olarak toplam 30 gün (20 gün köylerde ve beldelerde, 10 gün merkez ilçede) çalışılmış, 50 kaynak kişi ile görüşülmüş, 350 bitki örneği toplanmıştır. Bu örneklerden 12’si Türkiye’ye endemik olmak üzere toplam 257 takson belirlenmiştir. Özellikle gıda bitkileri ile tıbbi bitkiler arasında bazı örtüşen türler olmakla birlikte 127 gıda, 93 ilaç, 12 yakacak, 16 yem, 60 el sanatları alanındaki kullanımın yanı sıra 49 bitki türünün de farklı alanlarda yararlı oldukları saptanmıştır. Alandan farklı bitki kullanımlarına ilişkin 407 kullanım biçimi (reçetesi) derlenmiştir. Elde edilen bulgular Türkiye Bilimler Akademisinin Türkiye Kültür Envanteri Projesi kapsamındaki “Kültür-Kitap” veritabanına da aktarılmıştır. Ayrıca, sonuçlar TÜBA Kültür Envanteri Dergisinde bir rapor halinde yayımlanmıştır ki şu anki çalışma ile bahsedilen raporun sonuçları tartışılarak değerlendirilmiş ve bu raporun sonuçlarına birtakım katkılarda bulunulmuştur.</Özetçe>
<Anahtar>Türkiye, Karadeniz Bölgesi, Amasya, Etnobotanik Katkılar</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Batı Türkiye’de Asperula daphneola (Rubiaceae)’nın yeni bir dağılım bölgesi  ve IUCN tehdit kategorisi </Başlık>
<Özetçe>Asperula daphneola O. Schwarz Batı-Anadolu’ya ait lokal bir endemik türdür. Ekim ve ark. (2000) tarafından IUCN kategorilerinden VU (duyarlı) kategorisi içerisinde sınıflandırılmıştır. A. daphneola şimdiye kadar sadece tek (Nif Dağı) lokaliteden bilinmekteydi. Bu türün yeni bir yayılış alanı makalenin yazarları tarafından 2009 yılında İzmir ili, Armutlu yukarısı, Mahmut Dağı’nda bulunmuştur. Bu tür, 1350m yükseklikte kalker kaya üzerinde yayılış göstermektedir. Mahmut Dağı’nda toplanan A. daphneola örneklerine ait taksonomik bir betimi ve resimleri verilmiştir. Çalışmalarımız sonucunda tür, IUCN (2001) kriterlerine göre CR B1ab(iii)+2ab(ii,iii), olarak önerilmiştir. </Özetçe>
<Anahtar>Yeni bir yayılış alanı, Rubiaceae, Asperula, İzmir, Mahmut Dağı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Porsuk çayında ağır metal kirlilik düzeylerinin Myriophyllum spicatum (Başaklı Sucivanperçemi) bitkisi ile biyomonitörlenmesi </Başlık>
<Özetçe>Bu çalışmada, Porsuk Çayındaki ağır metal (Fe+2, Cd+2, Ni+2, Pb+2 ve Zn+2) kirliliği, sucul bir makrofit olan Myriophyllum spicatum (Başaklı sucivanperçemi, Avrasya sucivanperçemi) bitkisi ile biyomonitörlenmesi amaçlanmıştır. Ayrıca, ortamdan ağır metal kirliliğinin temizlenmesinde Başaklı sucivanperçemi’nin absorbant olarak kullanılabilirliği araştırılmıştır. Belirlenen amaçlar doğrultusunda; Porsuk Çayı’nın kaynağından, Eskişehir ili çıkışına kadar toplam sekiz örnekleme noktası belirlenmiş ve çalışmalar bu noktalarda yoğunlaşmıştır. Dip çamuru örneklerinde demir (Fe+2) 20,4-209,7 ppm, bitkinin gövde örneklerinde 20,5-740 ppm ve yaprak örneklerinde 40,5-988,5 ppm arasında; kadmiyum (Cd+2) dip çamurunda; 0,5-7 ppm, bitkinin gövde örneklerinde 0,5-2 ppm ve yaprak örneklerinde 0,5-3 ppm arasında; nikel (Ni+2) dip çamurunda 85-1006 ppm, bitkinin gövde örneklerinde 27-204,5 ppm ve yaprak örneklerinde 28,5-312,5 ppm arasında; kurşun (Pb+2) dip çamurunda 16-404 ppm, bitkinin gövde örneklerinde 13-302,5 ppm ve yaprak örneklerinde 1-235 ppm arasında; çinko (Zn+2) dip çamurunda 18-589 ppm, bitkinin gövde örneklerinde 60-235,5 ppm ve yaprak örneklerinde 110-465,5 ppm arasında olduğu tespit edilmiştir. Elde edilen sonuçlar topluca değerlendirildiğinde, Porsuk çayında izin verilebilir sınır değerlerin üzerinde bir ağır metal kirliliğinin olduğu görülmektedir. Ayrıca Başaklı sucivanperçemi bitkisinin ağır metalleri absorbe ettiği ve kirli su ortamlarının temizlenmesinde kullanılabilecek nitelikte olduğu belirlenmiştir. </Özetçe>
<Anahtar>Myriophyllum spicatum, Biyomonitor, Ağır Metal, Su Kirliliği, Porsuk Çayı</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Convolvulus oleifolius Desr. (Convolvulaceae)’un Türkiye’deki varyeteleri ve korolojisi </Başlık>
<Özetçe>Bu çalışmada, Türkiye Florasında kayıtlı olan C. oleifolius’un, ülkemizde yayılış gösterdiği belirlenen iki varyetesi sunulmuştur. Arazi çalışmaları sırasında toplanan örnekler ile herbaryum örnekleri göz önüne alınarak yapılan teşhisler sonucunda, ülkemizde C. oleifolius var. oleifolius ve C. oleifolius var. deserti’nin yayılış gösterdiği tespit edilmiştir. Çalışmada taksonlara ait betimlemeler, tanımlayıcı çizimler ve yayılış alanları verilmiş, her iki taksonun polen karakterleri ışık mikroskobu ve SEM ile incelenmiştir. </Özetçe>
<Anahtar>Convolvulaceae, Convolvulus oleifolius, Koroloji, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’de Halofitik Endemik Sphaerophysa kotschyana Boiss. (Fabaceae)’nın Morfolojik, Karyolojik ve Ekolojik Özellikleri </Başlık>
<Özetçe>Tuz Gölü ve çevresinden toplanmış bir halofitik endemik olan Sphaerophysa kotschyana’nın morfolojik, karyolojik ve ekolojik özellikleri incelenmiştir. Genişletilmiş morfolojik deskripsiyonu ve görüntüleri verilmiştir. Bu çalışmada somatik kromozom sayısının 2n=14+0-2B olduğu görülmüştür. SEM çalışmalarına göre polen taneleri prolate, 3-zonokolpate, orta büyüklükte ve suprareticulate ornemantasyonludur. Tohumlar reniform, ebatları 3.5 mm uzunluğunda ve 4.0 mm genişliktedir. Tohum yüzeyi düzensiz granüllüdür. Karyogram, idiyogram, polen ve tohum yüzeyinin SEM’de çekilmiş görüntüleri sunulmuştur. Bunlara ilave olarak, türün habitatı ve birlikte bulunduğu türler hakkında bilgi verilmiştir.</Özetçe>
<Anahtar>Ekoloji, Karyoloji, Morfoloji, Sphaerophysa kotschyana</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kaş Yaylası ve çevresinin (Anamur - Mersin) florası</Başlık>
<Özetçe>Bu araştırma Kaş Yaylası ve çevresinin (Anamur - Mersin) florasını tespit etmek için yapılmıştır. Araştırma alanı kareleme sistemine göre C4 karesi içerisindedir. Çalışma alanından 2006-2008 yılları arasında toplanan 840 bitki örneğinin değerlendirilmesi sonucu 73 familyaya ait 470 takson ve 279 cins tespit edilmiştir. Çalışma alanındaki endemik takson sayısı 62 (% 13.2)’dir. Bitkilerin fitocoğrafik bölgelere göre dağılımları şöyledir: Akdeniz elementi % 33.6, ?ran-Turan elementi % 10.2, Avrupa-Sibirya elementi % 4.3’dür.</Özetçe>
<Anahtar>Flora, Kaş Yaylası, Anamur, Mersin, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Centaurea regia Boiss. subsp. regia (Subgen. Cynaroides (Boiss. ex Walp.) Dostál, Compositae)’ nın Türkiye’ deki varlığı </Başlık>
<Özetçe>Centaurea regia subsp. regia (Subgen. Cynaroides) taksonu Handel-Mazetti tarafından, Diyarbakır - Cizre arasından not edilmiş, fakat toplanmamıştır. Bu nedenle Wagenitz, bu taksonu Türkiye florasında şüpheli kayıt başlığı altında belirtmiştir. Bu çalışmada, bu taksonun ülkemizdeki varlığı kanıtlanmıştır. Taksonun tanıtıcı özellikleri, yetişme ortamı ve koruma durumu belirtilmiştir. Ayrıca bu makalede taksonun, fotoğrafları ve yayılış haritası da verilmiştir. </Özetçe>
<Anahtar>Cynaroides, Centaurea regia, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kapıdağ yarımadası’nın (Türkiye) etnobotanik özellikleri </Başlık>
<Özetçe>Türkiye’nin Kuzeybatı Marmara Bölgesi’nde yer alan ve 300 km2
 yüzölçümü olan Kapıdağ Yarımadası, 
Balıkesir ili sınırları içerisindedir. Bu yarımadada 2004-2006 yılları arasında etnobotanik bir çalışma yapıldı. Bu araştırmada, yarımadada bulunan 7 köye ait 119 kaynak kişi ile görüşülmüştür. Bitkilerin kullanımı ile ilgili olarak elde edilen bilgiler değerlendirildiğinde, tıbbi (33 familyaya ait 44 takson), gıda 21 familyaya ait 40 takson), boya (4 familyaya ait 4 takson), yakıt (4 familyaya ait 4 takson), süs (5 familyaya ait 5 takson) ve diğer kullanım amaçları (11 familyaya ait 12 takson) olarak sınıflandırılmıştır. Sonuçta, toplam olarak 47 familyaya ait 88 takson etnobotanik özellikleri açısından değerlendirilmiştir. </Özetçe>
<Anahtar>Balıkesir, Etnobotanik, Kapıdağ Yarımadası, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Osmaneli (Bilecik-Türkiye) ve çevresinde doğal yayılış gösteren Lamiaceae taksonlarının risk kategorileri ve etnobotanik özellikleri </Başlık>
<Özetçe>Bu araştırmada, 2006-2009 yılları arasında Osmaneli (Bilecik) ve çevresinde doğal yayılış gösteren Lamiaceae familyasına ait 24 cinste 38’i tür, 17’si alttür ve 13’ü varyete seviyesinde olmak üzere toplam 68 tür ve türaltı takson tespit edilmiştir. Bu taksonların 14’ü endemik olup endemizm oranı % 20,59’dur. IUCN 2001 risk kategorilerine göre, endemik taksonlardan 13’ü LC, 1’i NT kategorisindedir. Belirlenen taksonların fitocoğrafik bölgelere göre dağılımı ise şöyledir; 15 takson (% 22,06) İran-Turan Elementi, 11 takson (% 16,18) Akdeniz Elementi [bunlardan 3’ü (% 4,41) Doğu Akdeniz Elementi], 7 takson (% 10,30) Avrupa-Sibirya Elementi, 2 takson (% 2,94) Öksin Elementi [bunlardan 1’i (% 1,47) Hirkan-Öksin Elementi, 1’i (% 1,47) Karadeniz Elementi]ve 33 takson (% 48,53) çok bölgeli veya fitocoğrafik bölgesi bilinmeyendir. Bölgede tespit edilen 7 takson A3 karesi, 2 takson A2 karesi ve 20 takson da Bilecik ili için yeni kayıt niteliğindedir. Ayrıca bölgede etnobotanik kullanımı en yaygın olan cinslerin Thymus, Salvia, Sideritis, Origanum ve Stachys olduğu belirlenmiştir. Bitkilerin çoğunlukla soğuk algınlığı, çay, baharat, deri hastalıkları, idrar söktürücü, şeker hastalığı, romatizma, prostat hastalıkları, hemoroid, böbrek taşı ve çeşitli ağrıların gideriminde kullanıldığı görülmüştür. Diğer taraftan Scutellaria, Phlomis, Wiedemannia, Nepeta ve Lycopus cinslerine ait taksonların etnobotanik kullanımlarına rastlanamamıştır. </Özetçe>
<Anahtar>Lamiaceae, Risk Kategorisi, Etnobotanik, Osmaneli, Bilecik, Turkey </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Anamur Antik Kenti ve çevresinin (Mersin) florası </Başlık>
<Özetçe>Bu araştırma Anamur Antik Kenti ve Çevresinin (Mersin) florasını tespit etmek için yapılmıştır. Araştırma alanı kareleme sistemine göre C4 karesi içerisindedir. 2006-2008 yılları arasında alandan 350 takson, 260 cins ve 74 familyaya ait 510 bitki örneği toplanmış ve teşhis edilmiştir. Bitkilerin fitocoğrafik bölgelere göre dağılımları şöyledir: Akdeniz elementi (123) % 35.1, İran-Turan elementi (17) % 4.9, Avrupa-Sibirya elementi (11) % 3.1 ve çok bölgeli veya bilinmeyen (199) % 56.9’dur. Endemik takson sayısı 13 (% 3.7)’dür.</Özetçe>
<Anahtar>Flora, Anamur, Mersin, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Alkali metal tuzları (NaCl, KNO3), kuvvetli asit (H2SO4) ve bazı ağır metallerin (CuCl2, FeCl3, MgCl2 ve ZnCl2) nohut (Cicer arietinum ) tohumlarının çimlenmesi üzerine ekotoksikolojik etkileri</Başlık>
<Özetçe>Bu çalışmada, bazı alkali metal tuzları (NaCl, KNO3), kuvvetli asit (H2SO4) ve ağır metallerin (CuCl2, FeCl3, MgCl2 ve ZnCl2) Cicer arietinum L.’in iki çeşidinde (C.a. cv. ‘Akçin 91’ ve C.a. cv.‘Gökçe’) çimlenme üzerine ekotoksikolojik etkileri araştırılmıştır. Cicer arietinum cv. ‘Akçin 91’ ve Cicer arietinum cv. ‘Gökçe’ çeşitlerinin farklı NaCl, KNO3 ve H2SO4 konsantrasyonlarındaki çimlenme cevapları benzer bulunmuştur. Kontrol grubuyla karşılaştırıldığında, NaCl ve KNO3’ın artan konsantrasyonlarında her iki çeşitte de çimlenme yüzdesi düşmüştür. Kuvvetli asit uygulamasının (H2SO4) ise her iki çeşidin tohumlarında çimlenmeyi engellediği görülmüştür. Bununla birlikte farklı konsantrasyonlarda CuCl2, FeCl3, MgCl2 ve ZnCl2 uygulanan C.a. cv. ‘Akçin 91’ ve C.a. cv.‘Gökçe’ çeşidine ait tohumların çimlenme yüzdelerinde belirgin farklılıklar bulunmuştur. C.a. cv.‘Gökçe’ çeşidi test edilen ağır metallerin varlığında C.a. cv. ‘Akçin 91’ e göre daha yüksek çimlenme göstermiştir. C.a. cv. ‘Akçin 91’ çeşidinde FeCl3 ve özellikle de CuCl2 yüksek konsantrasyonlarda çimlenmeyi durdurmuştur. Elde edilen sonuçlar, C.a. cv. ‘Akçin 91’ in FeCl3 ve CuCl2’e karşı hassas, buna karşın C.a. cv.‘Gökçe’ çeşidinin bu iki ağır metale oldukça toleranslı olduğunu göstermiştir. C.a. cv. ‘Akçin 91’ ve C.a. cv.‘Gökçe’ çeşitlerinin ağır metal (CuCl2, FeCl3, MgCl2 ve ZnCl2) uygulamalarına verdikleri farklı cevapların genetik yapılarındaki farklılıklardan kaynaklandığı düşünülmektedir.</Özetçe>
<Anahtar>Cicer arietinum, Çimlenme, Ekotoksikoloj</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Scrophularia gracilis Blakelock (Scrophulariaceae): Türkiye florası için yeni bir kayıt </Başlık>
<Özetçe>Uzun korolla tüpü ile karakteristik, kayalıkta yetişen ilginç Scrophularia L. örnekleri Şırnak’tan (güneydoğu Türkiye) toplanmıştır. Bu örnekler, Scrophularia farinosa Boiss.’ya yakın Scrophularia gracilis Blakelock olarak teşhis edilmiştir. Bu tür Türkiye florası için yeni bir kayıttır. Türün betimi, araziden çekilmiş fotografların düzenlemesi yayılış haritası ile birlikte verilmiştir. </Özetçe>
<Anahtar>Scrophularia, Scrophulariaceae, Türkiye, Flora</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Musa Dağı’ndaki epifitik vejetasyonu oluşturan briyofitlerin yaşam stratejileri</Başlık>
<Özetçe>Bu çalışmada, Musa Dağı’ndaki epifitik vejetasyonu oluşturan briyofitlerin yaşam stratejileri analiz edilmiştir. Çalışma sonucunda alanın epifitik vejetasyonunu oluşturan 9 ciğerotu ve 44 karayosunu olmak üzere toplam 53 briyofit taksonu tespit edilmiştir. Taksonların hayat formu analizine göre 7 farklı hayat formu, yaşam stratejisi analizine göre de 3 faklı ana kategori olmak üzere 10 farklı yaşam stratejisi saptanmıştır. “We (saçak şeklinde)” alandaki hakim hayat formu olurken, “Perennial kalıcı strateji” ise hakim yaşam stratejisi olmuştur. </Özetçe>
<Anahtar>Briyofit, Epifit, Hayat formu, Yaşam stratejisi, Musa Dağı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Altınbeşik Mağarası Milli Parkı’nın florası (İbradı-Akseki/Antalya) </Başlık>
<Özetçe>Bu çalışmada, Altınbeşik Mağarası Milli Parkı’nın florası ortaya konmuştur. Araştırma alanından, 2002 ile 2008 yılları arasında 1607 bitki örneği toplanmıştır. Araştırma sonucunda, taksonomik olarak 85 familya ve 337 cinse ait 605 takson tespit edilmiştir. Teşhisi yapılan bitki örneklerinden 9 takson Pteridophyta, 596 takson ise Spermatophyta divizyosuna aittir. Yedi takson Gymnospermae altbölümüne aittir, 589 takson ise Angiospermae altbölümüne aittir. Araştırma alanında, endemik takson sayısı 69 (11.40%)’dur. Altı takson, Türkiye Florası C3 karesi için yeni kayıttır. Bitkicoğrafyası analizine göre, 252 takson (%41.65) Akdeniz elementi, 30 takson (%4.96) İran-Turan elementi, 21 takson (%3.47) Avrupa-Sibirya elementi (Öksin elementi dahil) ve 302 takson (%49.92) çok bölgeli veya bitkicoğrafyası bölgesi bilinmeyen taksonlardır. Floristik listede takson çokluğuyla, Asteraceae (68 takson) en büyük familya, Trifolium (14 takson) ise en büyük cinstir. </Özetçe>
<Anahtar>Altınbeşik Mağarası Milli Parkı, İbradı, Akseki, Antalya, Flora </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’de kardelen ticareti ve politik yaklaşımlar </Başlık>
<Özetçe>Araştırmada yarı yapılandırılmış görüşme formu kullanılmıştır. Görüşme, Türkiye’de kardelen üretimi, ticareti ve politika uygulamaları ile doğrudan ilişkili olan, alanında uzman 21 katılımcı ile Antalya, Ankara, Karaman, İzmir, İstanbul, Trabzon ve Yalova illerinde gerçekleştirilmiştir. Katılımcıların tamamı tarafından, ülkemizde kardelenin kullanım alanı bulunmamakla birlikte Avrupa’da süs bitkisi olarak önemli bir kullanım alanına sahip olduğu, soğan ve diğer aksamlarında taşıdığı galanthamin nedeniyle önemli bir tıbbi bitki niteliği taşıdığı belirtilmiştir. Katılımcıların %99’u (20 katılımcı) kardelenin biyolojik çeşitlilik açısından değerinin çok yüksek olduğunun, 14 katılımcı (%67’si) endemik çeşitlilik açısından kardelenin değerini çok yüksek olduğunu ifade etmiştir. Bununla birlikte üretim konusunda yapılan çalışmalarda başarı oranı, katılımcıların %50’si tarafında çok az başarılı bulunurken, AR-GE aktarımı katılımcıların %57’si tarafından çok az başarılı olarak değerlendirilmiştir. Katılımcıların %48’i kurumlar arası işbirliğinin yeterli olduğunu belirtirken, %72’si yerel yönetimlerin biyolojik kaynakların kullanımı ve korunması konusundaki uygulamalarda duyarsız olduğunu ifade etmişlerdir. Bununla birlikte kardelen koruma politikaları katılımcıların %71’i tarafından sürdürülebilir politikalar olarak değerlendirilmiştir. </Özetçe>
<Anahtar>Türkiye, Kardelen, Üretim, Ticaret, Koruma</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Nadir endemik Salvia smyrnaea Boiss. (Lamiaceae) tohumlarında çimlendirme çalışmaları </Başlık>
<Özetçe>Salvia smyrnaea, Türkiye’de yalnızca iki lokaliteden bilinen tehlike kategorisi “Tehlikede (En)” olan sınırlı yayılışa sahip bir endemiktir. Bu çalışmada, Salvia smyrnaea’nın ex-situ korunması amacı ile tohum çimlenme gereksinimleri araştırılmıştır. Çalışma materyalini, 2008 yılı ağustos ayında İzmir ilinin batısında bulunan Nif Dağ’ı (Kemalpaşa) populasyonunundan rastgele seçilmiş bireylerin olgun nutletleri oluşturmaktadır. Tohum canlılığının belirlenmesinde Tetrazolyum Klorid (TTC) testi kullanılmıştır. Ön işlem uygulanan (45 gün) ve uygulanmayan (kontrol) tohumlar cam petrilerde, 250 ppm, 500 ppm, 1000 ppm, 2000 ppm’deki farklı konsantrasyonlarda 10 ml Gibberellik Asit (GA3) çözeltisi ve saf su (kontrol); 25°C 12 saat aydınlık (A)/15°C 12 saat karanlık (K) değişken sıcaklık-ışık ve sürekli karanlık koşullarda çimlenme tetstlerine tabi tutulmuşlardır. Tohum canlılık testleri sonucunda tohumlarda %85 oranında canlılık belirlenmiştir. 12A/12K ışık fotoperyodunda ön işlem uygulanmayan tohumlarda en yüksek çimlenme %40 ile 250 ppm de olduğu saptanırken, aynı ışık periyodunda en düşük çimlenme %6,6 ile kontrol tohumlarda olduğu saptanmıştır. Bu çalışma sonucunda, S. smyrnaea’nın ex-situ yetiştirilmesi için en yüksek çimlenme yüzdesinin, stratifikasyon (45 gün 5ºC) uygulanmış ve 25/15°C değişken sıcaklıkta, sürekli karanlık koşullarda 250 ppm GA3  uygulanmış tohumlarla elde edilebileceği saptanmıştır. </Özetçe>
<Anahtar>Nif Dağı, Salvia smyrnaea, Tohum Çimlenmesi, Endemik</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Mersin kenti kuzeyi akarsu havzalarındaki ekolojik faktörlerin bitki örtüsüne etkisi </Başlık>
<Özetçe>Bir bölgedeki bitki örtüsünün ekolojik şartlarını, o bölgede egemen olan ekolojik faktörlerin belirli oranda ve bir arada bulunması belirler. İnceleme alanı, deniz seviyesini oluşturan kıyı kuşağı ile Bolkar Dağlarının batısını oluşturan alpin kuşak arasındadır. Davis’in kareleme sistemine göre endemik bitki sayısının en fazla olduğu C5 karesi içinde yer alır. Nitekim çalışma sahasında farklı tipte vejetasyon örtüsü görülür. Bitki örtüsünün yoğunlaştığı bölümler, genellikle Karst topografyasının arızalı kesimleridir. Bu çalışma ile belirlenen akarsu havzalardaki iklim, jeolojik yapı, topografya, toprak şartları, hidrografik ve antropojenik faktörlerin bitki örtüsü üzerine etkileri incelenmiştir. Mersin kenti gerisinde yükselen dağlık-tepelik arazi, bitki örtüsünün en önemli yayılış alanıdır. Akdeniz ikliminin göstergesi olan vejetasyon tipleri ve floristik elemanlar, yağışlı kış ve kurak yaz dönemlerine uyum sağlamış karakteristik iklim-bitki örtüsünü oluşturur. Akdeniz’in denizel nemli etkisi, vejetasyon periyodu boyunca Afrika kökenli Sahra tozları, uzun süren yaz kuraklık periyodu, toprak şartlarını etkileyen jeolojik yapı, lokal iklimsel parametreleri etkileyen topografik yapı gibi unsurlar, incelenen sahadaki bitki örtüsünün yetişme ortamı verimliliği üzerinde etkilidir. Toprak ve su kıtlığı, bitki yaşamını sınırlandırır. </Özetçe>
<Anahtar>Mersin Kenti, Akarsu Havzaları, Vejetasyon, Ekoloji </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’deki endemik Astragalus stereocalyx Bornm. (Geven) türünde karyolojik çalışma</Başlık>
<Özetçe>Türkiye’de doğal olarak yetişen Stereocalyx Bornm. seksiyonunda yer alan Astragalus stereocalyx Bornm. (Geven) türünde kromozom sayı ve karyotipi detaylı olarak analiz edildi. Bu tür Türkiye için endemiktir, Eskişehir ve Konya illerinde yetişmektedir. Bu türün kromozom çalışmasında ezme yayma preparasyon yöntemi kullanıldı. A. stereocalyx türünde somatik kromozom sayısı 2n = 16 olarak belirlendi. Temel kromozom sayısı x = 8 şeklinde gözlendi. Astragalus cinsine ait olan A. stereocalyx’in kromozom sayı ve morfolojisi Görüntü Analiz Sistemi kullanılarak araştırıldı. Türün karyotip formülü üç median ve beş submedian kromozom tiplerinden oluşmaktadır. Somatik kromozom boyu 1.07-2.23 µm arasındadır. Toplam haploid kromozom uzunluğu 11.73 µm olarak ölçüldü. Karyogram ve idiyogramı sentromerik indeks ve büyükten küçüğe doğru azalan oranda çizildi. </Özetçe>
<Anahtar>Astragalus stereocalyx, Karyotip, Leguminosae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Mihalıççık ilçesinde (Eskişehir/Türkiye) gıda olarak tüketilen yabani bitkiler ve bu bitkilerin tüketim şekilleri </Başlık>
<Özetçe>Bu çalışmada Eskişehir’in Mihalıççık ilçesinde kültürü yapılmayan ancak gıda olarak tüketilen yabani bitkiler incelenmiş, ve bu bitkilerin tüketim durumları belirlenmiştir. Tesadüfi olarak seçilen aileler üzerinde uygulanan anketlere göre, bölge halkının % 66’sının yabani bitkileri gıda olarak tükettikleri saptanmıştır. Bölgede tüketilen 18 familyaya ait 25 bitki taksonunun, herhangi bir işlem uygulanmadan doğrudan tüketilmelerinin yanı sıra başta yemeklerde olmak üzere, salata ve börek iç malzemesi olarak kullanıldığı ve ayrıca kaynatıp suyu içilerek de tüketildiği tespit edilmiştir. Bu çalışmada tanımlanan bitkiler sırası ile Amaranthus retroflexus (Kızılbacak), Anthemis sp. (Papatya), Arum elongatum subsp. detruncatum (Yabani Mancar, Yılan Yastığı), Capsella bursa pastoris (Kuş Ekmeği), Chenopodium album subsp. album var. album (Sirken), Cichorium intybus (Karakavuk), Cirsium sp. (Kavgan Dikeni), Crocus chrysanthus (Çiğdem), Cynodon dactylon var. villosus (Ayrık), Lamium amplexicaule (Ballıbaba), Malva neglecta (Ebegümeci), Mentha longifolia subsp. typhoides var. typhoides (Yabani Nane), Onosma isauricum (Balotu), Papaver rhoeas (Gelincik), Plantago major subsp. intermedia (Kırkdamar), Plantago lanceolata (Kırkdamar), Polygonum cognatum (Kuzukulağı-Madımak), Rumex crispus (Efelek, Labada), Rumex tuberosus subsp. tuberosus  (Efelek), Silene conica (Toklubaşı), Sinapis arvensis (Hardal), Thymus praecox subsp. skorpilii var. skorpilii (Kekik), Tragopogan latifolius var. angustifolius (Yemlik), Trifolium pratense var. pratense (Karabaş), Urtica dioica (Isırgan)’dır. Çalışmada ayrıca bu bitkilerin tıbbi etkileri hakkında da bilgi verilmiştir.</Özetçe>
<Anahtar>Yenen bitkiler, Yabani bitkiler, Beslenme, Gıda, Eskişehir (Mihalıcçık) </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Karababa Dağı (Sivas-Şarkışla)’nın florası</Başlık>
<Özetçe>Bu çalışma Karababa Dağı' nın (Sivas- Şarkışla) florasını kapsamaktadır. İnceleme alanına 2007 – 2009 yılları arasında yapılan 19 gezide 1355 bitki örneği toplanmıştır. Bu örneklerin değerlendirilmesi sonucunda 73 familya ve 314 cinse ait 659 tür, 18 alttür ve 3 varyete olmak üzere, toplam 680 takson tespit edilmiştir. Bu taksonlardan 124 tanesi endemik olup toplam takson sayısına oranı % 18,9' dur. Florayı oluşturan bitkilerin fitocoğrafik bölgelere dağılımı şu şekildedir: İran-Turan elementi 188 ( % 27,6), Avrupa – Sibirya elementi 74 (%10,9), Akdeniz elementi 35 (%5,2) takson. Geri kalan 382 takson ise çok bölgeli ya da fitocoğrafik bölgesi bilinmeyenlerdir. En çok taksona sahip 3 familya: Asteraceae (91) Brassicaceae (62), Fabaceae (51) takson iken, en çok taksona sahip ilk 3 cins ise şu şekilde sıralanır: Astragalus 20, Silene 17, Centaurea 12 takson. Bu çalışma sonucunda inceleme alanı ile yakın çevresinde yapılmış olan çalışmalar fitocoğrafik bölge elementleri ve endemizm yönünden karşılaştırılmıştır. DD kategorisindeki iki takson için yeni tehlike sınıfı önerilmiştir. Floradaki tür betiminden farklılık gösteren bazı taksonların farklı olan özellikleri belirtilmiştir. Çalışma sonucunda B6 karesi için 59 yeni kayıt bulunmuştur.</Özetçe>
<Anahtar>Flora, Karababa Dağı, Sivas, Şarkışla, Tehlike Kategorisi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Lokal endemic Grammosciadium confertum Hub.-Mor. - Lamond (Umbelliferae) türünün morfolojik ve anatomik özellikleri </Başlık>
<Özetçe>Grammosciadium cinsinin Türkiye için endemik 2 türünden biri olan Grammosciadium confertum, Adana ve Kayseri illeri arasındaki küçük bir alanda yayılış göstermektedir. Bu türün Türkiye Florasındaki morfolojik betiminde eksiklikler bulunmaktadır. Bu makalede, türün detaylı morfolojik ve anatomik karakterleri belirlenmiş ve elde edilen bulgularla, bilinmeyen özellikleri tamamlanmıştır. </Özetçe>
<Anahtar>Anatomi, Endemik, Grammosciadium confertum, Morfoloji, Turkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ilgaz Dağları (Türkiye) Ciğerotları (Marchantiophyta) florasına katkılar </Başlık>
<Özetçe>Bu çalışmada Ilgaz Dağları’ nda, Ilgaz Dağı Milli Parkı ve yakın çevresinde belirlenen istasyonlardan tespit edilen ciğerotları bildirilmiştir. Araştırma alanından 2005-2009 yılları arasında toplanan 56 ciğerotu örneği teşhis edilerek, 15 familyaya ait 24 ciğerotu türü rapor edilmiştir. Bu türlerden Aneura pinguis (L.) Dum. ve Porella obtusata (Tayl.) Trev. Henderson (1961) kareleme sistemine göre A2 karesi için yeni kayıttır. </Özetçe>
<Anahtar>Ciğerotu, Flora, Marchantiophyta, Ilgaz Dağları, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Duatepe ve çevresinin florası (Polatlı-Ankara/Turkey) </Başlık>
<Özetçe>Bu çalışma, İç Anadolu’da, Ankara ili, Polatlı ilçesi sınırları içerisinde yer alan Duatepe’nin florasını içermektedir. Tamamen Iran-Turan bitki coğrafyası içine giren çalışma alanından 2003–2004 yılları arasında toplanan 825 bitki örneğinin değerlendirilmesi sonucu 49 familya ve 209 cinse ait 338 tür ve tür altı takson elde edilmiştir. Bu taksonlardan 1’ i açık tohumlular, 337’si kapalı tohumlular (283’ü çift çenekliler, 54’ü tek çenekliler) alt bölümlerine aittir. İhtiva ettikleri tür ve tür altı takson bakımından büyük familyalar, Compositae (49), Gramineae (37) ve Leguminosae (33) ’dür. En çok türle temsil edilen cinsler ise Astragalus (10) , Centaurea (8) ve Alyssum (7)’dur. Bitki coğrafyası elemanlarının dağılımı ise: Iran-Turan 94 (%27,81), Akdeniz 26 (%7,69), Avrupa- Sibirya 2,37 (%2,37) ve diğerleri 210 (%62,13)’dir. Alandaki endemik takson sayısı 48 (%14,20)’dir.</Özetçe>
<Anahtar>Flora, Duatepe, Polatlı, Ankara, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin doğusu Kars’dan bir etnobotanik çalışma </Başlık>
<Özetçe>Bu araştırma Kars ve çevresindeki köylerde bitkilerin halk arasındaki kullanımlarını saptamak amacıyla yapılmıştır. Köylere ulaşım zor olmasına rağmen, görüşmeler yöre halkı ile yüzyüze röportaj şeklinde yapılmıştır. Yapılan arazi çalışmaları sonucu 32 familyaya ait kullanımı olan toplam 95 takson kaydedilmiştir. Bitkilerin kullanımları, ilaç, gıda ve diğer kullanımlar olmak üzere 3 kategoride toplanmıştır. Tablolarda bitkilerin bilimsel adları, yöresel adları, familyaları, kullanılan kısımları ve kullanım şekilleri bilimsel adlarına göre alfabetik olarak verilmiştir. </Özetçe>
<Anahtar>Etnobotanik, Kars çevresi, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>



<makale>
<Etiket>BİYOLOJİ</Etiket>
<Başlık>Fermente gıdaların üretiminde kullanılan laktik asit bakterileri </Başlık>
<Özetçe>Besin değeri yüksek ve sağlıklı ürünler olarak değerlendirilen fermente gıdalar, üretimde kullanılan hammadde ve fermentasyonda rol alan mikroorganizmalara bağlı olarak oldukça fazla çeşitlilik göstermektedir. Genellikle geleneksel yöntemlerle üretilmekte olan fermente gıdalar insanların günlük diyetlerinde önemli bir yer tutmaktadır. Sahip oldukları özel metabolik karakteristiklerden dolayı laktik asit bakterileri (LAB) birçok süt, et, sebze ve hububat ürününün fermentasyonunda önemli rol oynamaktadır. Gıdaların LAB ile fermentasyonu sonucunda karakteristik lezzet ve yapıya sahip güvenli ve raf ömrü uzun ürün eldesi mümkün olmaktadır. Bu derleme çalışmasında, LAB’nin genel özellikleri, endüstriyel önemi ve starter kültür olarak kullanımı konuları incelenmekle birlikte, birçok ülkede geleneksel olarak üretilmekte olan farklı fermente ürünlerin üretiminde yaygın olarak rol alan bu bakteri grubunun tanımlanmasına yönelik yapılmış çalışmalar da Özetlenmiştir. </Özetçe>
<Anahtar>Laktik asit bakterileri, Fermentasyon, Starter kültür, Mikrobiyoloji, Gıda</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Bakır madeni -Tekevler köyü arasında kalan bölgenin florası (Maden-Elazığ/Türkiye) </Başlık>
<Özetçe>Bu araştırma 2005-2007 yılları arasında bitki örtüsünün tahrip olduğu kapatılan bakır madeni sahası (Elazığ ili - Maden ilçesi) çevresinde gerçekleştirilmiştir. Çalışma alanı, İran-Turan fitocoğrafik bölgesinde ve Davis’in Grid sistemine göre B7 karesinde yer almaktadır. Çalışma sonucunda 2071 bitki örneği toplanmıştır. Bu örneklerin teşhisinden sonra, 63 familya, 284 cins ve 506 tür ve tür altı seviyede takson saptanmıştır. Taksonların fitocoğrafik bölgelere dağılımları ise şöyledir: İran Turan 173 (%34.2), Akdeniz 23 (%4.5), Avrupa-Sibirya 22 (%4.3), geniş yayılışlı ve yayılışı bilinmeyenler 288 (%56.9). Endemik takson sayısı 45 olup toplam floraya oranı %8.9’dir. Araştırma alanında tesbit ettiğimiz endemizm oranı Maden çevresinde yapılan floristik çalışmalardaki endemizm oranından düşüktür. </Özetçe>
<Anahtar>Bakır, Endemic, Flora, Maden, Elazığ</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kayışdağı (İstanbul/Türkiye)’nın florası ve çevre floralar ile karşılaştırılması </Başlık>
<Özetçe>Bu çalışma, İstanbul ili Ataşehir ilçe sınırlarında bulunan Kayış dağı ve Yeditepe Üniversitesi 26 Ağustos Yerleşim Alanı’nın florası ile ilgilidir. Yapılan arazi çalışmaları ve literatür taramaları sonucunda alanda, 73 familyadan 262 cins ve bu cinslere ait toplam 476 taksonun yetiştiği belirlenmiştir. En fazla takson içeren familya Asteraceae (65; %13.7)’dir. Bunu Fabaceae (63; %13.2) ve Poaceae (46; %9.7) izlemektedir. Ayrıca en fazla taksona sahip cins Trifolium L. (19; %4.0) olup, bunu Ranunculus L. (11; %2.3), Vicia L. (8; %1.7) ve Lathyrus L. (8; %1.7) izlemektedir. Araştırma alanındaki 175 (%36.76) taksonun fitocoğrafik bölgesi belirlenebilmiştir. Bu taksonların fitocoğrafik bölgeler içindeki dağılımı şu şekildedir: Akdeniz elementi (105; % 22.06), Avrupa-Sibirya elementi (67; %14.07), İran-Turan elementi (3; %0.63). Araştırma alanında 11 adet endemik (%2.31) ve 3 adet nadir takson tespit edilmiş olup bu bitkilerin IUCN’e göre tehlike kategorileri floristik listeye eklenmiştir. Çalışmanın sonuçları inceleme alanının yakın çevresinde yapılmış olan çalışmalarla fitocoğrafik bölge elementleri ve endemizm yönünden karşılaştırılmıştır. Ayrıca Jaccard benzerlik indeksi kullanılarak alanlar takson benzerlikleri yönünden karşılaştırılmıştır.</Özetçe>
<Anahtar>Flora, Kayışdağı, Ataşehir, İstanbul,Tehlike Kategorisi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin tek yıllık Gypsophila L. (Caryophyllaceae) taksonlarının sistematik ve morfolojik özellikleri</Başlık>
<Özetçe>Türkiye’de Gypsophila L. cinsinin A grubunu oluşturan tek yıllık taksonları 3 seksiyon altında toplanmıştır. Bu çalışmada Dichoglottis (Fisch. - C.A. Mey.) Fenzl. seksiyonunda yer alan 6 tür (G. heteropoda parva Barkoudah, G. elegans M. Bieb., G. bitlisensis Barkoudah, G. viscosa Murray, G. antari Post - Beauverd); Macrorrhizaea Boiss. seksiyonunda yer alan 3 tür (G. muralis L., G. tubulosa (Jaub. - Spach) Boiss., G. confertifolia Hub.-Mor.) ve Hagenia A. Braun. seksiyonunda yer alan 1 tür (G. pilosa Hudson) çalışma materyali olarak seçilmiştir. Çalışmalar sonucunda taksonlar arasında diagnostik karakterler tespit edilmiş ve seksiyon, tür ve türaltı taksonlar için yeni teşhis anahtarları yapılmıştır. Çiçek karakterleri başta olmak üzere toplam 70 kalitatif ve kantitatif karakter incelenmiştir. Sonuçlar istatistiksel olarak analize tabi tutulmuş ve yorumlanmıştır. Biyometrik ölçümlerde genel ortalamalara en yakın tür G. heteropoda olup Orta Anadolu’nun jipsli tepelerinde ve ana kayası kireçtaşı olan eğimli yamaçlarda yayılış göstermektedir. Bitki tüysüz, boyu 30 cm’ye kadar, yaprakları 40x3.5 mm’ye kadar, kaliksi tüysüz ve petalleri beyazdır. G. heteropoda subsp. minutiflora’ da bitki salgı tüylü, boyu 15 cm’ye kadar, yaprakları 20x2 mm’ye kadar, kaliksi salgı tüylü ve petalleri beyazdan açık pembeye kadardır. G. parva ’nın tohumları keskin şekilde dikenli(ekinat) olup brakte ve kaliks tüysüzdür. G. linearifolia’ da üst brakteler ve petaller lineardir. G. elegans 1(-2) ana gövdeli ve çiçek durumu gevşek dikazyumdur. G. bitlisensis genelde tabandan dallanan çok ana gövdeli, çiçek durumu sık dikazyumdur. G. viscosa ’da tüm bitki viskozdur. Bu tür, en uzun kök boyuna(7.04 ±0.44 cm), en uzak dallanma başlangıcına (13.87 ±1.28 cm) ve en çok çiçek sayısına(121.30 ±11.03 çiçek) sahiptir. En kısa kök boyu ortalaması (1.17 ±0.05 cm) G. antari’de gözlenmiştir. Narin yapılı bir bitki olan G. muralis, çok narin kökleri ve gövdeleri yanında Türkiye’de sadece Tekirdağ ilinde yayılış göstermesi ile kolayca ayırt edilebilir. G. tubulosa ’da bitkin üst kısmı sık ve uzun salgı tüylü; alt kısmı kısa salgısız tüylerle kaplıdır. Uzun salgı tüyleri ile sık ve kısa salgısız tüyler gövdede bir arada bulunur. Bu durum önemli bir diyagnostik karakterdir. Ayrıca G. tubulosa en kısa yaprak boyuna (0.72 ±0.02 cm) sahip olan türdür. G. confertifolia için kapitat çiçek durumu, köklerinin bazen bitki boyundan daha uzun olması, kaliks ve petal boyunun en uzun oluşu türün ayırt edici özellikleridir. G. pilosa bazen 1 m ye yakın toprak üstü kısmı, sık ve uzun salgı tüylü oluşu ve bir tarla yabancı otu oluşu ile farklılık gösterir. Ayrıca tür en uzun brakteye, en uzun pedisele ve en uzun tohum boyuna sahiptir.</Özetçe>
<Anahtar>Gypsophila, Sistematik, Revizyon, Türkiye Florası </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Flora turizmine bakış açısının anketlerle belirlenmesi </Başlık>
<Özetçe>Flora turizmi, son yıllarda biyolojik çeşitliliğe artan ilgilerle beraber, bunların korunması ve geliştirilmesine paralel olarak ortaya çıkan alternatif turizm ve ekoturizm gibi turizm türlerinin bir alt dalıdır. Bu çalışma, flora turizmi aktivitelerinde katılımcıların eğilimlerini ve tercihlerini belirlemek amacıyla yapılmıştır. Çalışma, 200 kişiyi kapsayan Atatürk Üniversitesi, Ziraat Fakültesi öğrencileri ve Türk Hava Yolları Erzurum-Antalya seferi yolcularından turizm amacıyla seyahat edenlere yöneltilen anket sorularını kapsamaktadır. Çalışma sonucunda, flora turizmi ile ilgili olarak katılımcıların büyük çoğunluğu ilkbahar mevsimini tercih etmişlerdir. Yine katılımcıların büyük çoğunluğu, flora turizmi aktivitesi için en az bir gün veya bir hafta geçirilmesi gerektiğini belirtirken, mekan tercihlerini, su kıyıları ve ormanlık alanlardan yana kullanmışlardır. Anketler sonucunda en fazla ilgi çeken bitki tipleri; kokulu bitkiler, geofit bitkiler ve endemik bitkiler olurken, katılımcıların bu turizm aktivitesindeki öncelikleri ise güvenlik, manzara güzelliği ve vejetasyon zenginliği olmuştur.</Özetçe>
<Anahtar>Flora turizmi, Alternatif turizm, Ekoturizm, Doğa turizmi, Fotosafari </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sünnet Gölü çevresinin (Bolu, Türkiye) damarlı bitki taksonu gamma-çeşitliliği ve Bolu’daki diğer alanlarla karşılaştırılması</Başlık>
<Özetçe>Bu çalışmada Sünnet Gölü çevresinin (Bolu, Türkiye) damarlı bitki gamma-çeşitliliği araştırılmıştır. Alanın damarlı bitki florası 2006 ve 2009 yılları arasında yapılan arazi çalışmaları sonucu tespit edilmiştir. Çalışma sonucu 67 familya ve 216 cinse ait 324 takson kaydedilmiştir. Alanda tespit edilen endemik türlerin sayısı 35, endemizim oranı ise %10.8 olmuştur. En zengin familyalar Lamiaceae, Asteraceae, Fabaceae, Boraginaceae ve Rosaceae’dır. En büyük cinsler ise Astragalus, Vicia, Salvia, Centaurea ve Viola olmuştur. Türlerin fitocoğrafik alanlara göre dağılımı ise %16.4 Avrupa-Sibirya (Öksin alanını içerecek şekilde), %13.3 Akdeniz ve %10.2 Iran-Turan elementi şeklinde olmuştur. Çalışma alanının floristik bileşimi 11 farklı komşu alanla karşılaştırılmıştır. TWINSPAN analizi karşılaştırılan 12 alanı dört ana komünite tipi altında sınıflandırmıştır. Detrended Correspondence Analizi (DCA), alanları üç farklı küme ve Gökçeler Dağı şeklinde gruplandırmıştır. UPGMA küme analizi sonucu Gökçeler Dağı haricindeki diğer alanlar iki küme altında toplanmıştır. </Özetçe>
<Anahtar>Bolu, Sünnet, Flora, TWINSPAN, DCA</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Osmaneli (Bilecik/Türkiye) ve çevresindeki orkidelerin yayılış, tahribat unsurları ve risk kategorileri bakımından değerlendirilmesi </Başlık>
<Özetçe>Bu araştırmada Osmaneli (Bilecik-Türkiye) ve çevresinde doğal yayılış gösteren Orchidaceae familyasına ait taksonların lokaliteleri, habitatları, fitocoğrafik bölgeleri, endemizm durumları, risk kategorileri, populasyonlarının durumları, tehdit altında oldukları tahribat unsurları, koruma önerileri, ekonomik değerleri, yayılış ve yeni kare kayıtları belirlenmiştir. Araştırma sonucunda Osmaneli (Bilecik-Türkiye) ve çevresinde Orchidaceae familyasına ait 10 cinste 11’i tür, 10’u alttür ve 1’i varyete seviyesinde olmak üzere toplam 22 tür ve türaltı takson belirlenmiş olup bunların, 6’sı Doğu Akdeniz Elementi, 5’i Akdeniz Elementi, 3’ü Avrupa-Sibirya Elementi, 1’i Öksin Elementi, 7’si ise çok bölgeli veya fitocoğrafik bölgesi bilinmeyen taksonlardır. Bu taksonlardan Ophrys fusca Link. subsp. thracica Kreutz endemik olup risk kategorisi LC’dir. Araştırma bölgesinde tespit edilen taksonlardan 1’i A3 karesi, 20’si ise Bilecik ili için yeni kayıt niteliğindedir. Orkidelerin bölgede, tarımsal faaliyetler, orman alanlarının bozulması, otlatma ve insan kaynaklı diğer tahrip unsurlarının etkisi altında olduğu görülmüştür. Bölgede ticari veya amatör olarak herhangi bir orkide toplanmasına rastlanmamış ve herhangi bir koruma tedbirinin de alınmadığı belirlenmiştir. Araştırma alanındaki orkideler için yeni risk kategorileri ve koruma tedbirleri önerilmiştir. </Özetçe>
<Anahtar>Orchidaceae, Orkide, Flora, Osmaneli, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Marmara bölgesinde (Türkiye) Fagus orientalis Lipsky ve Fagus sylvatica L. üzerindeki epifitik liken çeşitliliği </Başlık>
<Özetçe>Bu çalışmada, toplam 27 lokalitedeki Fagus orientalis Lipsky ve Fagus sylvatica L. üzerindeki epifitik likenler araştırılmış ve 39 cinse ait 76 likenize mantar ve 1 likenikol mantar taksonu belirlenmiştir. 76 takson F. orientalis, 8 takson ise F. sylvatica üzerinden bulunmuştur. Arthonia stellaris Kremp. ve Pertusaria leioplaca DC. Marmara bölgesinden ilk kez kaydedilmiştir. Ayrıca, kaydedilen taksonların bazı morfolojik, anatomik, ekolojik özellikleri ve fitocoğrafik özelllikleri de değerlendirilmiştir. Liken türlerinin büyük çoğunluğunun higrofitik ve mezofitik olduğu belirlenmiştir. Ayrıca, kayın ağaçları üzerinden kaydedilen liken taksonlarının ötrofikasyona duyarlılıklarının oldukça düşük olduğu gözlenmiştir. Çalışma alanında en sık olarak temperate ve suboceanic türlere rastlanmıştır. </Özetçe>
<Anahtar>Biyoçeşitlilik, Ekoloji, Epifitik likenler, Fagus, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye endemiği olan üç Linum L. (Linaceae) taksonunun IUCN kategorileri </Başlık>
<Özetçe>Bu çalışmada Türkiye endemiği olan üç taksonun IUCN Kırmızı Liste Sınıfları ve Ölçütleri’ne göre doğadaki durumları değerlendirilmiştir. Türkiye Bitkileri Kırmızı Kitabı’nda L. pamphylicum Boiss. - Heldr. ex Planch. subsp. papilliferum (Hub.-Mor. - Reese) Yılmaz - Kaynak, L. boisseri Aschers. - Sint. ex Boiss. ve L. mucronatum Bertol. subsp. gypsicola P. H. Davis, Tehlikede (EN) sınıfında değerlendirilmiştir. Türkiye’de yayılışı olan Linum taksonları üzerinde sistematik araştırmalar yapmak üzere 2000-2008 yılları arasında gerçekleştirilen arazi çalışmaları ile populasyonların doğadaki durumları gözlenmiştir. Elde edilen verilere göre bu taksonların populasyonları tarımsal ve turistik faaliyetler, yapılaşma, yoğun otlatma ve habitat kaybı nedeniyle tehdit altındadır. Sonuç olarak IUCN Kırmızı Liste Sınıfları ve Ölçütleri’ne göre bu taksonların Kritik (CR) sınıfında değerlendirilmesi teklif edilmiştir.</Özetçe>
<Anahtar>Linum, Linaceae, IUCN, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Katırlı dağı (Bursa/Türkiye)’nın vasküler florası </Başlık>
<Özetçe>2003-2005 yılları arasında gerçekleştirilen bu çalışma, Katırlı Dağı (Bursa)’nın florasını içermektedir. Çalışma alanı Türkiye Florasındaki kareleme sistemine göre A2 (A) karesinde yer almaktadır. Çalışma sonucunda, 88 familya ve 331 cinse ait 634 takson saptanmıştır. En büyük 5 familya Asteraceae (127 takson), Fabaceae (105 takson), Poaceae (37 takson), Lamiaceae (30 takson) ve Brassicaceae (21 takson)’dir. En büyük cinsler ise Trifolium (29 takson), Vicia (19 takson), Anthemis (14 takson), Medicago (11 takson) ve Lathyrus (10 takson)’tur. Taksonların fitocoğrafik bölgelere göre dağılımı ve oranları şöyledir; Akdeniz elementleri 130 (% 20.5), Avrupa-Sibirya elementleri 109 (% 17.2), İran-Turan elementleri 8 (% 1.3) ve çok bölgeli veya fitocoğrafik bölgesi bilinmeyenler 387 (% 61). Çalışma alanında 33 endemik (% 5.2) takson saptanmıştır. Ayrıca bu çalışma sırasında yeni bir Verbascum L. türü (V. yurtkuranianum Kaynak, Daşkın - Yılmaz) tanımlanmış ve bilim dünyasına tanıtılmıştır. </Özetçe>
<Anahtar>Bursa, Türkiye, Katırlı Dağı, Vasküler Flora </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin Pyronemataceae üyelerine yeni ilaveler </Başlık>
<Özetçe>Pyronemataceae familyasına ait iki makromantar taksonu, Melastiza chateri (W.G. Sm.) Boud. ve Scutellinia armatospora Denison, Türkiye makromantarları için yeni kayıttır. Türlerin kısa deskripsiyonları ve makro ve mikromorfolojilerine ait fotoğrafları verilmiştir. </Özetçe>
<Anahtar>Yeni kayıt, makromantarlar, Pyronemataceae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Erodium somanum’ un palinolojik ve sitolojik yönden incelenmesi</Başlık>
<Özetçe>Lokal endemik bir tür olarak bilinen Erodium somanum H. Peşmen ’un polen özellikleri ve kromozom sayısı belirlenmiştir. Palinolojik ölçümler için ışık ve taramalı elektron mikroskobu kullanılmıştır. Polen şekli sferoidal olup ortalama polar çap 66.03 ?m ve ekvatoriyal çap ise 62.94 ?m’ dir. Polen tipi çoğunlukla triporat çok nadir tetraporat, polenlerin ekzin yüzey ornamentasyonu striat-retikulat olarak belirlenmiştir. Sitolojik çalışmalar ile türe ait kromozom sayısı ilk kez bu çalışma ile belirlenmiş ve 2n=18 bulunmuştur.</Özetçe>
<Anahtar>Erodium somanum, Endemik, Polen Morfolojisi, Kromozom Sayısı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiyeden Ferula anatolica ve F. drudeana’nın yeniden keşfi </Başlık>
<Özetçe>Ferula anatolica Boissier tarafından ilk kez batı Anadoludan ve F. drudeana Siehe (ki bu bitkiler Anadolu da Çaşır, Çakşır olarak bilinir) tarafından güney Anadoludan toplandı. Tip örneklerinden bu zamana kadar bu türlere ait hiçbir örnek toplanamadı. Bu makalede bu türler yeniden toplanarak, bu türlerin ayırt edici morfolojik karakterleri, tanımları, resimleri, koruma statüleri, ekolojileri, meyve ve pollen SEM fotoğrafları ve F. anatolica’nın kromozom sayısı va fotoğrafları verildi.</Özetçe>
<Anahtar>Apiaceae, Polen, Ekoloji, Ferula, Kromozom sayısı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye için endemik Matthiola montana (Uludağ Şebboyu) türünün sitogenetik analizi</Başlık>
<Özetçe>Matthiola R.Br. cinsi dünyada yaklaşık 50 türle, ülkemizde ise 10 türle temsil edilmektedir. Matthiola montana Boiss. (Uludağ Şebboyu) türü Türkiye için endemik olup Malatya, Antalya, Isparta ve Bursa illerinde doğal olarak yetişmektedir. Bu türün tehlike düzeyi (IUCN) az tehdit altında (LR) kategorisine girmektedir. Bu çalışmanın materyalini oluşturan Matthiola montana türünün tohumları Uludağ’dan toplanarak laboratuvar ortamında çimlendirilmiştir. Matthiola montana’nın kromozom sayısı ilk defa belirlenmiştir. Türün diploid kromozom sayısı 2n=12 olup, temel kromozom sayısı n=6 olarak tespit edilmiştir. Ayrıca kromozom morfolojisi de çalışılmıştır. Türün mitotik metafaz kromozomlarından elde edilen karyotip formülü 4m+2sm şeklindedir. Kromozomların idiyogramı ve karyogramı Görüntü Analiz Sistemi (IAS) ile çizilmiştir. M. montana türünün karyotipik özellikleri M. odoratissima (Pall.) R.Br. ve M. trojana T.Dirmenci, F.Satıl - G.Tümen türlerinin karyotipleri ile karşılaştırılmıştır. İlave olarak bitkinin fotoğrafı ve yayılış haritası da verilmiştir. </Özetçe>
<Anahtar>Brassicaceae, Karyotip, Matthiola montana </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ova akçaağacı (Acer campestre subsp. campestre)’nın Amanos Dağlarındaki doğal yayılışına ilişkin yeni tespitler </Başlık>
<Özetçe>Ova akçaağacı (Acer campestre L. subsp. campestre), Avrupa-Sibirya elemanı bir takson olup, Türkiye’de esas yayılışını Kuzey Anadolu’da yapmaktadır. 1981 yılında Hatay-Belen’de yapılan bir çalışmada, bu taksonun Güney Anadolu’da Amanos Dağlarında da doğal yayılışının bulunduğu ortaya çıkmıştır. Amanoslarda daha sonra yapılan flora çalışmalarında bu taksona rastlanmamıştır. Osmaniye-Hasanbeyli’de tarafımızdan bu taksona ait yeni bir doğal yayılış alanı tespit edilmiştir. Takson, bu yetişme ortamında 890 m yükseltide çok sınırlı bir yayılışa sahip olup, bir kızılçam (Pinus brutia Ten.) meşceresinin yakınında yer almaktadır. Bu yeni yayılış alanı, ilk tespit edilen Hatay-Belen’deki yayılış alanı ile aynı kareye (C6) girmekle birlikte, Amanosların kuzey kesimlerinde ve daha düşük yükseltide yer almaktadır. Amanoslarda sınırlı bir yayılış gösteren bu taksonun söz konusu yayılış alanı ve gen kaynaklarının korunması gerekmektedir. </Özetçe>
<Anahtar>Ova akçaağacı, Doğal yayılış, Amanos Dağları, Güney Anadolu, Koruma </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>İlk fide büyüme evresindeki Lycopersicon esculentum (domates) ve Raphanus sativus (turp)’ta bazı makromorfolojik parametreler üzerine NaCl, Na2SO4 ve Na2CO3 tipi tuz stresi etkileri </Başlık>
<Özetçe>Lycopersicon esculentum (domates) ve Raphanus sativus (turp)’un ilk fide büyüme evrelerindeki bazı makromorfolojik parametreler üzerine tuz stresi etkilerini incelemeyi amaçlayan bu çalışmada, NaCl, Na2SO4 ve Na2CO3 tipi tuz stresi altında fotoperyot uygulamalarında Raphanus sativus’ta, karanlık uygulamalarında Lycopersicon esculentum’da daha yüksek değerler ile temsil edilen hipokotil gelişimleri izlenirken, hem fotoperyot hem de karanlık uygulamalarında Lycopersicon esculentum’da daha yüksek değerler veren kök gelişimleri saptandı. NaCl ve Na2CO3 tipi tuz stresi altında fotoperyot ve karanlık uygulamalarında Raphanus sativus’ta çok daha yüksek değerler ile temsil edilen lateral kök gelişimleri belirlenirken, Na2SO4-fotoperyot uygulamalarında Raphanus sativus’ta, Na2SO4-karanlık uygulamalarında Lycopersicon esculentum’da daha yüksek değerler veren lateral kök gelişimleri izlendi. Türler düzeyinde izlenen farklılıklar tüm seriler için istatistiksel açıdan anlamlıydı. Fotoperyot şartlarında NaCI tipi tuz stresinin Lycopersicon esculentum genotiplerinin hipokotil ve lateral kök gelişimlerinde yarattığı değişimler istatistiksel anlam oluşturmazken, Na2CO3-fotoperyot uygulamalarında hipokotil boyu ortalama uzunluklarında, karanlık şartlarda lateral kök sayıları ile kotiledon gelişimlerinde genotipler düzeyinde belirlenen farklılıkların da istatistiksel değeri yoktu. Raphanus sativus genotiplerinin NaCI-karanlık uygulanan serilerinde hipokotil boyu ortalama uzunluklarında, fotoperyot ve karanlık uygulamalarında kök boyu ortalama uzunluklarında saptanan değişimler yanında, Na2SO4-fotoperyot uygulamalarında kotiledon boyu ortalama uzunluklarında, Na2CO3-karanlık kombinasyonunda kotiledon eni ortalama uzunluklarında izlenen değişimlerin de istatistiksel anlam taşımadığı görüldü. Diğer makromorfolojik parametrelerde ise genotip sonucu değiştirebilen en kritik faktördü. </Özetçe>
<Anahtar>Lycopersicon esculentum, Raphanus sativus, Tuz Stresi, Tuzluluk, Fide Büyümesi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye florası için yeni yabancı tür kaydı: Bidens bipinnata (Asteraceae) </Başlık>
<Özetçe>Bu çalışmada, Türkiye florası için yeni kayıt olan Bidens bipinnata L.’ (su keneviri) nın, bazı morfolojik özellikleri verilmiştir. Ayrıca, Türkiye Florası’ndaki Bidens L. cinsine dahil türlerin tayin anahtarı, yeniden düzenlenmiştir. </Özetçe>
<Anahtar>Bidens bipinnata, Asteraceae, yeni kayıt, K. Anadolu, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye için relikt endemik olan bir türün (Flueggea anatolica) tehlike durumu </Başlık>
<Özetçe>Phyllanthaceae familyasında yer alan Flueggea Willd. cinsi, dünyada 15 tür ile temsil edilirken, Türkiye’deki tek türü F. anatolica Gemici’dır. Bu relikt endemik tür Mersin’den Adana ve Kahramanmaraş illerine uzanan sınırlı bir yayılış alanına sahiptir. F. anatolica (Kadıncık Çalısı) genel olarak yol yapımı, orman yangını, kaçak kesimler ve otlatma baskısından dolayı tehlike altındadır. IUCN kırmızı liste kategorileri özellikle tehlike altındaki bitki ve hayvan türlerinin değerlendirilmesinde küresel bir yaklaşım olarak kabul görmektedir. Bu çalışmada F. anatolica’nın tehlike durumu IUCN kriterlerine göre değerlendirilmiş ve tür için yeni bir tehlike kategorisi önerilmiştir. </Özetçe>
<Anahtar>Flueggea anatolica, IUCN, Relikt endemik, Tehlike kategorisi, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Bazı kültür bitkilerinde gün uzunluğu değişimlerinin bazı çimlenme parametreleri üzerine etkileri </Başlık>
<Özetçe>Gün uzunluğu değişimlerinin, reprodüktif büyüme dönemlerinde fotoperiyodik uyartı değişimlerine duyarlı olduğu bilinen bazı kültür bitkilerinin vegetatif büyüme dönemlerinde bazı çimlenme parametreleri üzerine etkileri araştırılmıştır. Çalışmamızda karanlık uygulamalarıyla uzun gün monokotillerinden Hordeum vulgare cv. Özdemir, Triticum aestivum cv. Alpu, Triticum aestivum cv. Sönmez bitkilerinin çimlenme oranlarında düşüşler belirlenmiş, fotoperiyodik uyartı değişimleri kendi aralarında değerlendirildiğinde ise istatistiki fark gözlenmemiştir. Uzun gün dikotillerinden Spinacia oleracea cv. AG-8117, Spinacia oleracea cv. AG-8121, Raphanus sativus cv. 8TR-18’de de en düşük çimlenme oranları karanlık şartlarda sağlanmış, fotoperiyodik uyartı değişimlerinin 8TR-18’de oluşturduğu farklılık ta anlamlı bulunmamıştır. Gün uzunluğu değişimleri, uzun gün monokotillerinden Hordeum vulgare cv. İnce-04, kısa gün monokotillerinden Oryza sativa cv. Gönen tohumlarının çimlenme oranları üzerinde etkili olamamış, tüm serilerde aynı çimlenme oranlarına ulaşılmıştır. Kısa gün monokotillerinden Oryza sativa cv. Kızıltan, Sorghum bicolor cv. Nes, Sorghum bicolor cv. Gözde-80, kısa gün dikotillerinden Glycine max cv. Nova, nötr gün dikotillerinden Lycopersicon esculentum cv. Wisconsin, Lycopersicon esculentum cv. D-9 fotoperiyodik uyartı değişimlerine duyarlı davranmışlardır. Kısa gün bitkisi Sorghum bicolor cv. Gözde-80’de uzun gün indüksiyonu çimlenmenin belirgin olarak yavaşlamasına neden olmuştur. Diğer kısa gün bitkilerinde en hızlı çimlenme karanlık uygulanan tohumlarla sağlanmış, gün uzunluğundaki artışlara koşut olarak çimlenme hızlarında gecikmeler olmuştur. Uzun gün bitkilerinden Hordeum vulgare ve nötr gün bitkilerinden Lycopersicon esculentum’da da en hızlı çimlenme karanlık uygulanan tohumlarla sağlanmıştır. Gün uzunluğundaki artış, uzun gün bitkilerinden Raphanus sativus’da çimlenmenin belirgin olarak yavaşlamasına neden olmuş, buna karşın Triticum aestivum ve Spinacia oleracea’da en hızlı çimlenme uzun gün uygulanan tohumlarla sağlanmıştır. Çimlenme indeksi ve hız katsayısı parametrelerinde de genotipler seviyesinde farklılaşabilen önemli değişimlerle karşılaşılmıştır.</Özetçe>
<Anahtar>Fotoperiyot, Fotoperiyodizm, Bitkiler, Tohum, Çimlenme</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Piridinin sitotoksik etkilerinin soğan (Allium cepa) kök meristem hücrelerinde araştırılması</Başlık>
<Özetçe>Azot-içeren heterosiklik bir madde olan piridin ve türevleri besin, tıbbi olarak ya da kimya sanayi gibi endüstriyel aktiviteler sonucu oluşmakta ve hem yüzey hem de yer altı sularında yaygın olarak bulunmaktadır. Bu çalışmada, piridinin soğan (Allium cepa L.) köklenmesi ve kök-ucu meristem hücreleri üzerindeki genotoksik etkisi ilk kez araştırılmıştır. Farklı dozlardaki piridin soğan köklerinin büyümesini ve morfolojisini doza bağlı olarak önemli derecede etkilemiş, kontrole göre daha kısa, kalın ve jelimsi yapılar olarak gelişmesine neden olmuştur. Kök ucu meristem hücrelerinden hazırlanan ezme-preparatlarda, piridin dozlarındaki artış mitotik indeksin düşmesine neden olurken, mitoz anomalilerinde artışa neden olduğu gözlenmiştir. Mitoz anomalileri genellikle anafaz köprüsü, yapışkanlık, bozulmuş anafaz-telofaz ve c-metafaz oluşması şeklinde gözlenmiştir. Sonuç olarak, düşük dozlardaki piridin soğan kök-ucu meristem hücreleri üzerinde önemli derecede sitotoksik olmuştur. Bundan dolayı, insanların sıklıkla maruz kaldığı piridinin toksik etkisi farklı sistemlerde de araştırılmalı ve etki mekanizması aydınlatılmalıdır. </Özetçe>
<Anahtar>Piridin, Sitotoksik Etki, Allium cepa, Soğan </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Önemli bir bitki alanının florası: Çatak Vadisi - II (Çatak-Van/Türkiye) </Başlık>
<Özetçe>Bu çalışma Çatak Vadisi’nin üst kısmının florasını kapsamaktadır. 2002-2004 yılları arasında gerçekleştirilen bu araştırma esnasında 1739 vasküler bitki örneği toplandı. Toplanan örneklerin teşhisi sonucu 359 cins ve 76 familyaya ait toplam 854 takson (tür ve türaltı kategoriler) belirlendi. 20 taksonun B9 karesi için yeni kayıt olduğu ortaya kondu. Alandan 63 endemik taksonun (% 7,37) yayılışı kaydedildi. En büyük üç familya; Asteraceae (139 takson), Brassicaceae (75 takson) ve Fabaceae (68 takson)’ dir. En büyük cinsler; Astragalus L. (23), Silene L. (20) ve Centaurea L. (18)’dır. Araştrma alanında fitocoğrafi elementlerin dağılımı şöyledir; Iran-Turan elementi 391 (% 45,78), Avrupa-Sibirya elementi 52 (% 6,09) ve Akdeniz elementi 22 (% 2,58). </Özetçe>
<Anahtar>Flora, Çatak, Endemik,Van, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin Doğu Akdeniz Bölgesindeki Korunmuş Quercus coccifera Makiliğinin Biryofitleri: Hayat Formları, Habitatları, Substratları arasındaki ilişkiler </Başlık>
<Özetçe>Bu çalışmada, Türkiye’nin Doğu Akdeniz bölgesinde yaklaşık 40 yıldır korunan Quercus coccifera makisi içerisindeki biryofit florası çalışıldı. Araştırma boyunca Bryophyta bölümünün Hepaticae sınıfından 8 familyaya ait 9 takson ve Bryopsida sınıfından 10 familyaya ait 47 takson olmak üzere toplam 56 takson kaydedilmiştir. Bu taksonlar ait 9 farklı mikrohabitat ve 8 çeşit hayat formu tanımlandı. Ayrıca çalışma alanında kıyaslamalı iklimsel ve floristik gözlemlere dayanarak mikrohabitat ayrımları, hayat formu, nem istekleri ve substrat özelliklerine göre biryofitlerin maki içerindeki durumları tespit edildi. </Özetçe>
<Anahtar>Biryofitler, Hayat formu, Maki, Mikrohabitat, Substrat </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sarımsak Dağı ve Körkün Vadisi’nin (Pozantı, Adana/Türkiye) Florası</Başlık>
<Özetçe>Bu araştırma 2003-2006 yılları arasında, C5 karesinde yeralan Sarımsak Dağı ve Körkün Vadisi’nin florasını tespit etmek amacıyla yapılmıştır. Araştırma alanından 78 familya ve 315 cinse ait 652 takson toplanmıştır. Bunlardan 452’si tür, 129’u alt tür ve 71’i varyetedir. Toplanan taksonların 135 tanesi ülkemiz için endemiktir (% 20.7). Taksonların fitocoğrafik bölgelere dağılım oranları şöyledir; İran- Turan elementleri (161) % 24.6, Akdeniz elementleri (118) % 18.9, Avrupa – Sibirya elementleri (22) % 3.3, Öksin elementleri (1) % 0.15, geniş yayılışlı ve bilinmeyenler (341) % 53,05’dir. Toplanan taksonlardan 2’si Pteridophyta, 650’si Spermatophyta divisiolarına aittir. Gymnospermae alt divisiosu 10 taksona, Angiospermae alt divisiosu 640 taksona sahiptir. Angiospermae’lerden 552’si Dicotyledones, 88’i Monocotyledones sınıfına aittir. İçerdikleri tür sayısına göre alandaki büyük familyalar sırasıyla şöyledir; Asteraceae (82), Fabaceae (70), Brassicaceae (51), Lamiaceae (46), Caryophyllaceae (34)’dir. Tür sayısına göre en büyük cinsler ise Salvia (14), Astragalus (13), Centaurea (12), Silene (11), Euphorbia (11)’dır.</Özetçe>
<Anahtar>Flora, Sarımsak dağı, Körkün Vadisi, C5 Karesi, Pozantı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Yeni keşfedilen Coleus forskohlii tıbbi bitkisinde forskolinin teşhisi için yaprak anatomisi ve tüy morfolojisinin farmakognozik değeri </Başlık>
<Özetçe>Labdan yapılı diterpen olan forskolin, doğal olarak yetişen tıbbi bir bitki olan Coleus forskohlii Briq.’in etken maddesidir. Bilinen tek doğal diterpenoid forskolin kaynağıdır. Forskolin, bir biyolojik sistemdeki hemen hemen bütün hormona duyarlı adenilat siklaz enziminlerini aktive etme özelliğine sahiptir. Farmakolojik ve biyokimyasal çalışmalar forskolinin çok yönlü biyolojik aktivitelere sahip olduğunu göstermiştir. Bu çalışmada C. forskohlii yapraklarında diğer terpenoidlerin ve forskolinin histokimyasal ve fitokimyasal lokalizasyonu karşılıklı olarak açıklanmıştır. Yapılan nitel araştırma, bitkinin yapraklarında terpenoid bulunduğunu göstermiştir. C. forskohlii bitkisinin yaprakları üzerinde yapılan histokimyasal inceleme palizat parenkiması, sünger parenkiması hücrelerinde ve hem üst hem alt epidermisteki glandüler tüylerde forskolin bulunduğunu göstermiştir. Kloral hidratla yıkanan (materyallerin) ince tabaka kromatografisi C. forskohlii yapraklarında forskolin ve diğer terpenoidlerin bulunduğunu ortaya koymuştur. Forskolin için Rf değeri 0.6; diğer terpenoidler için Rf değerler ise 0.62, 0.66, 0.86 olarak bulunmuştur. Bu sonuç, yaprak seksiyonlarında görülen sarımsı-mor renkli keseciklerin terpenoid içerdiğini doğrulamaktadır. Forskolin dışında diğer terpenoidlerden farmakolojik olarak aktif bileşiklerin teşhis edilmesi, izole edilmesi, tasarlanması, geliştirilmesi, değiştirilmesi veya hazırlanması için Hindistan da tıbbi bitki yapraklarına büyük ölçüde ihtiyaç duyulmaktadır. Bu potansiyel tıbbi bitkiden izole edilen çeşitli sekonder metabolitlerin etki mekanizmaları henüz açıklığa kavuşmamıştır. Kök ve yumrulara kıyasla yapraklar önemli ölçüde daha zengin antioksidan kaynağıdır (p-.05) Yapraklar yumrulara göre önemli ölçüde etkili oldukları için yumru yerine kullanılabilir. Ayrıca, yumru elde etme amacıyla bitkiyi kökünden sökmeden sürekli olarak yaprak elde edilebilmektedir. Bitkinin tamamının veya yumrularının feda edilmeden yapraklardan forskolin elde edilmesi ile ilgi bu yeni bulgu, sayıları giderek azalan soyu tükenmekte olan önemli bir tıbbi bitki olan C. forskohlii’nin sürdürülebilir şekilde forskolin kullanımına karşılık korunmasına yardımcı olmaktadır.</Özetçe>
<Anahtar>Coleus forskohlii, Forskolin, Fitokimyasal analizi, Yaprak anatomisi, Tüy morfolojisi</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’den Marrubium (Köpek otu) cinsinde yeni kromozom sayıları</Başlık>
<Özetçe>Bu araştırmada, Türkiye’de doğal olarak yetişen Marrubium L. (Köpek otu) cinsine ait altı taksonun kromozom sayısı sayıldı. Marrubium (Lamiaceae) cinsine ait taksonların sahip olduğu somatik kromozom sayıları, Marrubium vulgare L. 2n=34+2B, M. vulcanicum Hub.-Mor. 2n=32, M. bourgaei Boiss. subsp. bourgaei 2n=30, M. bourgaei Boiss. subsp. caricum P.H. Davis ve M. astracanicum subsp. astracanicum Jaq. 2n=20, M. peregrinum L. 2n=34’dür. İncelenen taksonlardan üç tanesinin kromozom sayısı ilk kez sunulmaktadır. </Özetçe>
<Anahtar>Kromozom sayı, Marrubium, Lamiaceae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kıbrıs-Karpaz Milli Parkı Kuzey Kumullarının Florası</Başlık>
<Özetçe>Araştırma alanı Kıbrıs’ın kuzey doğusundaki Karpaz Bölgesi’nin Milli Park alanı olarak ayrılmış alanının kuzey kumul sahillerini kapsamaktadır. Haziran-2009 ve Mayıs-2010 tarihleri arasında yapılan çalışmalarla araştırma bölgesinden toplanan bitki örneklerinin değerlendirilmesi sonucu 57 familyaya ait 187 cins ve 274 tür ve tür altı takson tespit edilmiştir. Araştırma bölgesinde en zengin familya Asteraceae familyasıdır. En zengin cins ise Trifolium’dur. Alandan 19 endemik tür toplanmıştır. Araştırma bölgesi bitki coğrafyası bakımından Akdeniz floristik bölgesinde yer almaktadır. Bölge Akdeniz ikliminin etkisi altındadır. Taksonların floristik bölgelere dağılımı, 29,5% Akdeniz, 12,8% Doğu Akdeniz, 1,1% Avrupa-Sibirya, 0,72% İran-Turan ve 55,88% geniş yayılışlı ve bilinmeyen şeklindedir. </Özetçe>
<Anahtar>Flora, Kıyı kumulu, Karpaz Milli Parkı, Karpaz Yarımadası, Kıbrıs </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Marmara bölgesinde (Türkiye) bulunan Quercus taksonları üzerindeki liken ve likenikol mantar çeşitiliği</Başlık>
<Özetçe>Bu çalışmada, Marmara bölgesinde bulunan 10 farklı meşe taksonu üzerindeki liken ve likenikol mantar çeşitliliği incelenmiş ve 182 lokaliteden 57 cinse ait 159 liken ve 3 likenikol mantar taksonu kaydedilmiştir. Toplam 162 taksondan 13 tanesi Marmara bölgesinden ilk kez tespit edilmiştir. Liken ve likenikol mantar taksonlarının farklı meşe substratları üzerindeki sayısal dağılımı; Q. cerris 132 takson, Q. frainetto 98, Q. petraea 91, Q. pubescens 90, Q. virgiliana 42, Q. infectoria 35, Q. ithaburensis subsp. macrolepis 27, Q. trojana 26, Q. robur 14 ve Q. coccifera 12 takson şeklindedir. </Özetçe>
<Anahtar>Biyoçeşitlilik, Epifitik likenler, Likenikol mantarlar, Quercus, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Uludağ (Bursa)’a özgü üç türün tehlike kategorileri </Başlık>
<Özetçe>2001 ve 2007 yılları arasında Uludağ’daki arazi çalışmalarımız sırasında Uludağ (Bursa)’a özgü 3 türün, Rumex olympicus Boiss., Tripleurospermum pichleri (Boiss.) Bornm. ve Hieracium leptodermum (Zahn) P. D. Sell - C. West’un populasyon durumları ve coğrafik yayılışları incelenmiştir. Türkiye Bitkileri Kırmızı Kitabı’na göre bu endemik üç türün tehlike kategorisi, floristik kayıtları ve populasyon durumları üzerine bilgiler yeterli olmadığından DD (Yetersiz Veri)’dir. Bulgularımız bu türlerin populasyonlarının kış turizmi için aşırı yapılaşma, rekreasyonal aktiviteler ve aşırı otlatma nedeniyle tehlikede olduğunu göstermiştir. Bu nedenle, IUCN 2010 Versiyon 8.1 Kırmızı Liste Ölçütlerine göre R. olympicus için EN (Tehlikede), T. pichleri için CR (Çok Tehlikede) ve H. leptodermum için EN (Tehlikede) kategorisi önerilmiştir. </Özetçe>
<Anahtar>Rumex olympicus, Tripleurospermum pichleri, Hieracium leptodermum, tehlike kategorisi, Uludağ </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Bellevalia mathewii Özhatay - Koçak (Liliaceae)’nin anatomik özellikleri </Başlık>
<Özetçe>Bellevalia mathewii Özhatay - Koçak Güney Anadoluda yayılış gösteren dar yayılışlı bir endemiktir. Bu çalışmada, bu türün anatomik özellikleri belirlenmiştir. Çalışma, skayp ve yaprak enine kesitleri ile yaprak yüzeysel kesitleri üzerinde yapılmıştır. Sonuçlara göre, yapraklar ekvifasial ve amfistomatik olup anamositik stomalıdırlar. Alt ve üst epidermisin altında 2-3-tabakalı palizad parankiması ve aralarında iyi gelişmiş 7-9-tabakalı sünger tabakası bulunmaktadır. Bazı sünger parankiması hücreleri rafit kristalleri içermektedir. Sünger parankiması içinde eşit aralıklarla lokalize olmuş iletim demetleri yer almaktadır. Alt epidermal hücreler rafit kristallerinden yoksun iken, bazı üst epidermal hücreler bol miktarda rafit içermektedir. Skaypta, korteks çok tabakalı olup, iletim demetleri iki sırada dizilmişlerdir.</Özetçe>
<Anahtar>Liliaceae, Bellevalia mathewii, Anatomi, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Triticum aestivum cv. Alpu buğday çeşidinde ağır metal stresinin antioksidan enzim seviyeleri üzerine ekotoksikolojik etkileri </Başlık>
<Özetçe>Bitkisel üretimin tüm aşamalarını olumsuz etkileyen, verim ile kaliteyi düşüren faktörlerden birisi ağır metallerin sebep olduğu kirliliktir. Süperoksit dismutaz (SOD) ve katalaz (CAT) enzimlerinin uyarılması ve aktivasyonu bitkilerdeki önemli metal detoksifikasyon mekanizmalarından olup SOD ve CAT enzimlerinin kombine etkisi oksidatif stresin etkilerini hafifletmede önemlidir. Bu çalışmada, kadmiyum, kurşun ve kadmiyum+kurşunun buğdayda (Triticum aestivum L. cv. Alpu) antioksidan enzim seviyeleri üzerine ekotoksikolojik etkileri incelenmiştir. Sonuç olarak farklı konsantrasyonlarda (100, 200 ve 300 µM) uygulanan ağır metaller (kadmiyum kurşun ve kadmiyum + kurşun) SOD ve katalaz enzim aktivitesinde azalışlara neden olmuştur. SOD enzim aktivitesi, ağır metallerin kombine etkisinin (kadmiyum + kurşun) tek tek ağır metal uygulamasına göre katalaz enzim aktivitesi üzerinde daha fazla etkili olduğu bulunmuştur. Ayrıca ağır metalin etkisi ağır metalin çeşidine ve konsantrasyonuna bağlı olarak bitkinin enzim seviyelerini değiştirmektedir. </Özetçe>
<Anahtar>Antioksidan enzim, Ağır metal, Katalaz, SOD, Buğday </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Bingöl (Türkiye) yöresindeki aktarlarda satılan tıbbi bitkiler ve kullanım özellikleri </Başlık>
<Özetçe>Bu çalışmada Bingöl yöresinde bulunan aktarlarda tıbbi amaçla yoğun olarak satılan bitkiler araştırılmıştır. Çalışma kapsamında yöredeki aktarlar gezilmiş ve satılan tıbbi bitkilerin hangileri olduğu ve bu bitkilerin hangi amaçlarla nasıl kullanıldığı belirlenmiştir. Araştırmada yörede en çok kullanıma sahip olan 25 familyaya ait 50 bitki belirlenmiştir. Bu bitkilerin teşhisleri yapılarak tıbbi kullanım özellikleri yöresel olarak araştırılmıştır. Ayrıca satışı yapılan bitkilerin, hangilerinin yöreden toplandığı araştırılmıştır. </Özetçe>
<Anahtar>Ethnobotanik, Tibbi bitkiler, Aktar, Bingöl </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Pamukkale Üniversitesi Kınıklı Kampüsü (Denizli/Türkiye) Makrofungusları</Başlık>
<Özetçe>Bu çalışma, Pamukkale Üniversitesi Kınıklı Kampüsü (Denizli/Türkiye) makrofungus çeşitliliğini belirlemek amacıyla yapılmıştır. 2009-2011 yılları arasında yapılan arazi çalışmaları ile 184 makrofungus örneği toplanmıştır. Makroskobik ve mikroskobik çalışmalar sonucunda Pezizomycetes ve Agaricomycetes sınıflarına ait toplam 52 makrofungus taksonunun 6 ordo ve 23 familyaya dağıldığı belirlenmiştir. Pezizomycetes sınıfında 1 ordoya ait 5 familya, 6 cins ve 9 takson tespit edilirken; Agaricomycetes sınıfında ise 5 ordoya ait 18 familya, 27 cins ve 43 takson tespit edilmiştir. </Özetçe>
<Anahtar>Makrofungus, Pamukkale Üniversitesi, Kampüs, Denizli, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Cicer floribundum var. amanicola (Fabaceae), Güney Anadolu’dan yeni bir varyete</Başlık>
<Özetçe>Türkiye’nin güneyinden Cicer floribundum Fenzl. var. amanicola M.Öztürk - A.Duran olarak yeni bir varyete tanımlandı. Bu yeni takson, Pinus nigra orman açıklıklarında yetişir (C6 Osmaniye). C. floribundum var. amanicola, endemik olup C. floribundum var. floribundum taksonundan ayrılır. C. floribundum var. amanicola ile var. floribundum taksonlarının tayin anahtarı düzenlendi ve ayırıcı karakterlerinin karşılaştırmaları yapıldı. Ayrıca ekolojisi verildi ve tehlike katergorisi önerildi. Bunlara ilave olarak polen karakterleri ve tohum yüzey özellikleri elektron mikroskobu (SEM) ile çalışıldı. Taksonların coğrafik dağılımları harita üzerinde gösterildi. </Özetçe>
<Anahtar>Cicer, Leguminosae, palinoloji, morfoloji, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık></Başlık>
<Özetçe>Bu çalışmada Karaman ili Kisecik kasabası ve çevresinde gıda, ilaç ve hayvan yemi olarak kullanılan yabani bitkiler, bunların kullanım şekilleri ve protein içerikleri araştırılmıştır. Bölgede 11 familyaya (Zygophyllaceae, Chenopodiaceae, Compositae, Urticaceae, Anacardiaceae, Convolvulaceae, Guttiferae, Malvaceae, Amaranthaceae, Boraginaceae, Labiatae) ait 17 taksonun (Achillea millefolium subsp. millefolium (Ayvadana), Amaranthus albus (Bostan güzeli), Chenopodium album var. album (Sirken), Cichorium intybus (Karakavuk), Convolvulus arvensis (Tarla sarmaşığı), Heliotropium europaeum (Kokar ot), Hypericum perforatum (Kantaron), Lactuca serriola (Sütlü ot), Malva neglecta (Ebegümeci), Peganum harmala (Üzerlik), Rhus coriaria (Sumak), Sideritis germanicopolitana subsp. germanicopolitana (Anadolu Dağçayı-Kırçayı), Teucrium polium (Koyun otu), Thymus leucostomus var. leucostomus (Kekik), Tragopogon dubius (Çoban ekmeği), Tribulus terrestris (Demir pıtrak), Urtica dioica (Isırgan)) yöresel olarak çeşitli amaçlarla tüketildiği saptanmıştır. Yörede yaşayan halk tarafından gıda olarak yaygın şekilde tüketilen türlerin Sirken, Karakavuk, Ebegümeci, Sumak, Anadolu Dağçayı, Kekik, Çoban ekmeği, Isırgan olduğu belirlenmiştir. Ayvadana, Kantaron, Ebegümeci, Üzerlik, Sumak, Koyun otu, Kekik, Demir pıtrak, Isırgan türlerinin bazı hastalıkların tedavisinde kullanıldığı ve Ayvadana, Sumak türlerinin aynı zamanda hayvanlarda yaraların tedavisinde etkili olduğu, Bostan güzeli, Tarla sarmaşığı, Kokar ot, Sütlü ot’un ise hayvan yemi olarak kullanıldığı belirlenmiştir. Bununla birlikte yaprakta en yüksek miktarda protein içeren bitki Bostan güzeli (21,94 g.100g-1) iken, gövdede en yüksek protein içeren Tarla sarmaşığı (11,55 g.100g-1) ve kökte en yüksek protein içeren bitki ise Demir pıtrak (10,35 g.100g-1) bitkisi olduğu bulunmuştur. </Özetçe>
<Anahtar>Etnobotanik, Yabancı ot, Gıda, İlaç, Hayvan yemi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’deki Pohlia ludwigii (Spreng. ex Schwägr.) Broth., (Bryaceae, Musci) türü üzerine bir not</Başlık>
<Özetçe>Pohlia ludwigii (Sprengl. ex Schwägr.) Broth. Türkiye’den ilk kaydının verildiği tarihten yarım yüzyıldan fazla bir zaman sonra ikinci kez kayıt edildi. Dahası bu kayıtla bu tür Türkiye’nin Batı Karadeniz bölgesinden ilk kez rapor edilmiş oldu. Türün ayrıntılı bir tanımlaması ile birlikte onun ekolojisi ve fitocoğrafik öneminin bir tartışması da sunuldu.</Özetçe>
<Anahtar>Bryofit flora, Pohlia, Bryaceae, Bitkicoğrafyası, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Homalothecium sericeum özütlerinin zamana bağlı olarak glioma hücrelerinin çoğalması üzerindeki etkileri </Başlık>
<Özetçe>Bryofitler 400 yıldan fazla bir süredir Çin, Avrupa ve Kuzey Amerika’da bitkisel ilaç olarak kullanılmaktadır. Bryofitlerin prokaryot, mantar türleri üzerinde antibiyotik ve farklı kanser hücreleri üzerinde antikanser etkinlik gösterdiği konusunda veriler bulunmaktadır. Bu çalışmanın amacı, bir Bryofit olan Homalothecium sericeum’un sıçan glioma (C6) hücreleri üzerinde 48 saatlik sitotoksik etkinliğini araştırmaktır. İlk olarak, iki farklı özüt elde etme yöntemiyle aseton ve A özütlerini elde ettik. C6 hücreleri 96 kuyucuklu kültür kaplarına ekilerek (2x104 hücre/kuyucuk) 24 saat inkübe edildi. İnkübasyon süresinin ardından kuyucuklara özütlerin 0.17, 1.7, 17, 85 ve 170 µg/mL konsantrasyonları eklenerek 48 saat muamele edildi. Sitotoksisite, MTT [3-(4,5-dimetiltiazol-2yl)- 2,5-difeniltetrazolyum bromid] yöntemi ile belirlendi. 48 saat sonunda aseton özütünün 0.17, 1.7 ve 17 µg/mL konsantrasyonları C6 hücre canlılığını değiştirmezken, 85 ve 170 µg/mL konsantrasyonları hücre canlılığını sırası ile %16 ve %36 oranında azalttı (p-.001). A özütünün 0.17 µg/mL konsantrasyonu hücre canlılığını 48 saat sonunda değiştirmezken, 1.7, 17 (p-.01), 85 and 170 (p-.001) µg/mL konsantrasyonları sırası ile % 6, 8, 24 ve 33 oranında azaltmıştır. H. sericeum’un aseton ve A özütü glioma hücreleri üzerinde orta ve benzer bir şekilde doza bağımlı sitotoksik etki göstermiştir. Bu özütlerin içeriği hakkında yapılacak daha kapsamlı çalışmalara ihtiyaç duyulmaktadır. </Özetçe>
<Anahtar>Homalothecium sericeum, Bryofit, Glioma, MTT, Sitotoksisite</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin tek yıllık Gypsophila L. (Caryophyllaceae) taksonlarının habitat özellikleri </Başlık>
<Özetçe>Türkiye’de yetişen Gypsophila cinsinin tek yıllık 11 taksonu bu çalışmanın materyalini oluşturmaktadır. Bu taksonlar G. heteropoda Freyn - Sint., G. parva Barkoudah, G. elegans M. Bieb., G. bitlisensis Barkoudah, G. viscosa Murray, G. antari Post - Beauverd G. muralis L., G. tubulosa (Jaub. - Spach) Boiss., G. confertifolia Hub.-Mor., G. pilosa Hudson’dır. Bitki örneklerin toplandığı 80 farklı lokalitede habitat özellikleri belirlenmeye çalışılmış ve fenolojik özellikleri ile ilgili gözlemlerde bulunulmuştur. Bitkilerin doğal ortamlarına ait özellikleri, dikey yayılışları, ana kaya, biyotik potansiyelleri, aynı ortamda yaygın olarak bulunan komşu türleri, arazinin eğimi gibi ortam faktörleri ve taksonların fenolojik özellikleri belirlenmiştir. Türkiye’nin tek yıllık Gypsophila taksonlarının yetiştiği topraklar genellikle tınlı, tuzsuz ve hafif alkali karakterlidir. Değişik oranlarda (azdan çok fazlaya kadar) kireçli ve çok az fosforludurlar. Potasyum miktarları genellikle fazla, azot ve organik madde miktarları orta sınıflardadır. Taksonlar 100-2800 m rakımlar arasında dikey yayılış göstermektedir. Yatay yayılış bakımından türlerinin çoğu İran-Turan fitocoğrafya bölgesi elementidir. Buna bağlı olarak Türkiye’de İç, Doğu ve Güneydoğu Anadolu bölgelerinde yayılışları ve populasyonları daha fazladır. En az yayılış Avrupa-Sibirya fitocoğrafik bölgesindedir. Dolayısıyla Karadeniz bölgesi ilgili taksonlar açısından en fakir bölgedir. G. pilosa her ortamda bir yabancı ottur. Diğerleri doğal ya da yarıdoğal alanlarda yetişmektedir. Taksonların yetiştiği toprakların pH değerleri 5,97-8,21 arasında değişmekte, en düşük pH’ta G. muralis türü, en yüksek pH’ta ise G. antari türü yetişmektedir. Türlerin tohum çimlenmesi ve fide gelişimi Mart-Haziran, tomurcuk ve çiçek oluşumu Nisan-Temmuz, tohum bağlama Mayıs-Ağustos ve tohum dağılımı Haziran-Eylül aylarında olmaktadır. Tohum yayılmasında en etkili faktörler rüzgar, su ve yerçekimi’dir. </Özetçe>
<Anahtar>Gypsophila, Habitat, Fenoloji, Ekoloji, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Isparta ilinin halka açık alanlarında bulunan zehirli süs bitkileri</Başlık>
<Özetçe>Bu çalışma, Isparta ili şehir merkezinde halka açık alanlara dikilen ve peyzaj değeri olan odunsu ve otsu zehirli süs bitkilerini belirlemek için yapılmıştır. Bu listeye doğal olarak yetişen az zehirli süs bitkileri de eklenmiştir. Çalışma kapsamında son 3 yıl içerisinde muhtelif zamanlarda ve dönemlerde gözlemler yapılarak bitki listesi çıkarılmıştır. Bu bitkilerin ekseriyetinin örneği herbaryumumuzda (Gül Herbaryumu) mevcuttur. Bitkilerin özellikle çocuklar açısından zehir miktarı yüksek olan dönemleri ve zehirli organlarına dikkat çekilmektedir. Zehirli bitkilerin çoğunluğu zehri tohumlarında biriktirmekte, bunu sırası ile çiçek ve yaprakları izlemektedir. Isparta ili şehir merkezinde tespit edilen zehirli bitkilerden önemlileri aşağıda listelenmiştir: *Odunsular (Çalı ve ağaç): Aesculus hippocastanum L., Ligustrum vulgare L., Buxus sempervirens L., Berberis L. spp., Sambucus nigra L., Robinia pseudoacacia L., Mahonia aquifolium Nutt., Ilex aquifolium L., Taxus  baccata L., Castanea sativa Miller, Schinus molle L., Nerium oleander L., Euonymus latifolius (L.) Miller, Lantana camara L., Prunus x domestica L., Malus sylvestris Mill., Persica vulgaris Miller, Juglans regia L. *Otsular: Primula vulgaris Huds., Amaryllis belladonna L., Galanthus elwesii Hooker., Narcissus tazetta L., Saponaria officinalis L., Cheiranthus cheiri L., Hyacinthus orientalis L., Tulipa L. spp., Mirabilis jalapa L., Ruta graveolens L., Hydrangea macrophylla (Thunb.) DC., Ricinus communis L., *Tırmanıcılar: Hedera helix L., Wisteria sinensis Sweet, Parthenocissus quinquefolia (L.) Planch, Campsis radicans (L.) Seem., Ipomoea purpurea (L.)Roth. Doğal Otsular: Datura stramonium L., D. innoxia Miller, Sambucus ebulus L., Ecballium elaterium A. Richard, Chelidonium majus L., Solanum nigrum L., Hyoscyamus niger L., Glaucium corniculatum (L.) Rud., Agrostemma githago L., A. gracilis Boiss., Arum italicum Mill., Conium maculatum L., Dryopterix filix-mas (L.) Schott, Lathyrus sativus L., Phytolacca americana L., Digitalis ferruginea L., Cicuta virosa L., Euphorbia L. spp., Convolvulus L. spp., Trifolium L. spp., Coronilla varia Martyn, Vicia freyniana Bornm., Hypericum L. spp.</Özetçe>
<Anahtar>Süs Bitkileri, Zehirli Bitkiler, Toksikoloji, Peyzaj Mimarlığı, Isparta</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Hayrat (Trabzon) ve Kalkandere (Rize) ’den etnobotanik bir araştırma</Başlık>
<Özetçe>Bu çalışmada Hayrat (Trabzon)-Kalkandere (Rize) ve çevresinin etnobotanik özellikleri araştırılmıştır. Araştırma alanında Haziran-Ağustos (2010) aylarında 14 ayrı yerleşim yerinde arazi çalışmaları yapılmıştır. Bu araştırmalar sonucunda 49 familyaya ait 101 takson tespit edilmiştir. Bitkiler ilaç, yiyecek ve diğer amaçlar olmak üzere üç ayrı kategoride toplanmıştır. Ayrıca tablolarda bitkilerin bilimsel ve yöresel adları, familyaları, kullanılan kısımları ve kullanım şekilleri alfabetik olarak verilmiştir. Myosotis lazica, Stellaria media ve Sedum spurium taksonlarının Türkiyede tıbbi amaçlı olarak kullanıldığı ilk kez tespit edildi. </Özetçe>
<Anahtar>Etnobotanik, Hayrat (Trabzon), Kalkandere (Rize), Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ahırlı-Yalıhüyük ve Bozkır (Konya) arasında kalan bölgenin florası</Başlık>
<Özetçe>Bu çalışma Ahırlı-Yalıhüyük-Bozkır arasında kalan bölgenin florasını tespit etmek amacıyla yapılmıştır. Çalışma alanı Davis’in Grid kareleme sistemine göre C4 karesinde yer almaktadır. Bölgeden 2007-2009 yılları arasında 950 bitki örneği toplanmış olup 70 familya, 278 cins ve 470 takson tespit edilmiştir. Taksonların Fitocoğrafik bölgelere göre dağılımı şöyledir: Akdeniz elementi 81 (% 17,23), Iran-Turan elementi 83 (% 17,65), Avrupa-Sibirya elemeti 17 (% 3,61), Geniş yayılışlı 105 (% 22,34). Endemik takson sayısı 51 (% 10,85), bilinmeyenler 184 (% 39.14)’dür. Çalışma alanında mevcut 470 takson’un 5’i Pteridophyta divisiosuna aittir. Gymnospermae alt divisiosun’a 5 takson, Angiospermae alt divisiosun’a ait 460 takson vardır. Angiospermae alt divisiosuna ait olan Dicotyledones sınıfında 405, Monocotyledones sınıfında 55 takson tespit edilmiştir. İçerdiği takson sayısı bakımından en zengin familyalar: Compositae (Asteraceae) 56, Leguminosae (Fabaceae) 50, Labiatae (Lamiaceae) 37, Cruciferae (Brassicaceae) 36, Gramineae (Poaceae) 31, Caryophyllaceae 30, Umbelliferae 22’dir. En fazla takson içeren cinsler ise: Centaurea 11, Silene 10, Astragalus 9, Veronica 6, Bromus 6, Verbascum 5’dir. </Özetçe>
<Anahtar>Flora, Ahırlı-Yalıhüyük, Bozkır, Konya, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kirmir Vadisi’nin karayosunu florası (Güdül, Ankara/Türkiye)</Başlık>
<Özetçe>Bu araştırmada Kirmir Vadisi’nin (Güdül, Ankara) karayosunu florası çalışılmıştır. Araştırma alanından toplanan 638 biryofit örneğinin teşhisi sonucunda 10 familyaya dahil 23 cins ve bunlara ait 77 karayosunu taksonu belirlenmiştir. Bunlar arasından 13 takson Henderson tarafından benimsenen Türkiye kareleme sistemine göre A2 karesi için yenidir. </Özetçe>
<Anahtar>Karayosunu, Flora, Kirmir Vadisi, Güdül, Ankara, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Abant Dağları’ındaki Uludağ Göknarı (Abies nordmanniana subsp. bornmuelleriana) ağaçlarının epifitik bryofitleri </Başlık>
<Özetçe>Bu çalışmada Abant Dağları’nda yayılış gösteren Abies nordmannia (Stev.) Spach subsp. bornmuelleriana (Matff.) Coode - Cullen. ağaçlarının epifitik bryofitleri araştırılmıştır. Çalışma 2010-2011 yılları arasında gerçekleştirilmiştir. A.nordmannia subsp. bornmuelleriana gövdesi üzerinden toplanan bryofit örnekleri değerlendirilerek 18 familyaya ait 23 cins ve bunlara bağlı 37 takson (7 ciğerotu, 30 karayosunu) tanımlanmıştır. Ayrıca, türlerin ekolojik karakteristikleri metin içerisinde (hayat formu, nem isteği, ışık isteği) tartışılmıştır. Taksonların hayat formu analizine göre 7 faklı hayat formu belirlenmiştir. Weft (saçak şeklinde) hayat formunun dominant olduğu saptanmıştır. Mezofitik ve skafit (gölge seven) türler hakim olurken kserofit (kurakçıl) ve fotofit (güneş seven) türlerin yoğunluğunun nispeten düşük olduğu belirlenmiştir. </Özetçe>
<Anahtar>Bryofit, Epifit, Ciğerotu, Karayosunu, Abant Dağları</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Strobilomyces strobilaceus (Scop.) Berk. (Boletaceae Chevall.), Türkiye mikobiyotası için yeni bir cins kaydı</Başlık>
<Özetçe>Boletaceae Chevall. familyasına mensup Strobilomyces strobilaceus (Scop.) Zigana Dağı’ndan (Gümüşhane) rapor edilmiştir. Bu Strobilomyces Berk. cinsinin Türkiye’den kaydedilen ilk üyesidir. Türün kısa deskripsiyonu, ekolojisi, yayılışı ve makro ve mikromorfolojilerine ait fotoğrafları verilmiştir. </Özetçe>
<Anahtar>Strobilomyces strobilaceus, Biyoçeşitlilik, Makrofungus, Yeni kayıt, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’nin Doğu Kayını (Fagus orientalis) ormanlarına floristik, fitososyolojik ve fitoekolojik açıdan genel bir bakış </Başlık>
<Özetçe>Fagus orientalis Lipsky (doğu kayını)” Fagus cinsinin Türkiye’deki en yaygın türüdür. F. orientalis formasyonları özellikle Karadeniz ve Marmara Bölgeleri’nde geniş yayılış göstermektedir. Ayrıca bu türe Doğu Akdeniz’de, Adana’nın Pos ormanlarında, Amanos dağlarında ve Kahramanmaraş-Andırın yöresinde; Ege Bölgesi’nde de Murat ve Türkmen Dağları’nda lokal olarak rastlanmaktadır. F. orientalis Türkiye’de 17 birlik ile temsil edilmektedir. F. orientalis birlikleri floristik açıdan 111’i ağaç ve çalı, 414’ü de ot formunda olmak üzere 515 takson ihtiva etmektedir. F. orientalis ormanlarında hayat formları bakımından; 298 hemikriptofit, 83 fanerofit, 79 terofit, 31 geofit, 27 kamefit ve 5 vasküler parazit takson göze çarpmaktadır. Fitocoğrafik olarak Avrupa-Sibirya kökenli bitkiler bu ormanlarda çoğunluktadır (%23). İran-Turan ve Akdeniz fitocoğrafik bölgesi bitkileri ise ikinci sırada gelmektedir (%6). F. orientalis ormanlarında 32 endemik takson (6’sı ağaç/çalı-26’sı otsu) (%6.28) belirlenmiştir. F. orientalis birlikleri Türkiye’de 10-1740 metreler arasında, değişik anakayalar (kireçtaşı, andezit, şist, mikaşist, gnays, granit) üzerinde ve çoğunlukla kahverengi orman topraklarında yayılış göstermektedir. Türkiye’de yayılış gösteren F. orientalis vejetasyonu üzerinde yapılan nümerik değerlendirmede birliklerin dağılımı iklimsel ve coğrafik faktörlere göre gerçekleşmiştir. Aynı iklim bölgelerinde benzer birlikler, ordinasyon ve cluster sonuçlarında görülmektedir. </Özetçe>
<Anahtar>Fagus orientalis, Türkiye, Floristik Yapı, Fitososyoloji, Fitoekoloji </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’de iç kesimlerde yetişen Limonium Miller (Plumbaginaceae) türlerinin polen morfolojisi </Başlık>
<Özetçe>Bu çalışmada, Türkiye’nin iç kesimlerindeki tuzcul habitatlarda yayılış gösteren on bir Limonium Miller (Plumbaginaceae) türünün polen morfolojisi araştırılmıştır. Polenler apertür şekli ve sayısı bakımından genel olarak trikolpat, nadiren dikolpat ve/veya tetrakolpattır. Polen şekilleri bakımından ise, suboblat ya da oblat-sferoid’tir. Kolpuslar oldukça uzun ve geniş, sınırları belirgin, uçları sivridir. Ekzin yapısı semitektat, ornemantasyonu küçük ya da büyük retikülat-skabrattır. Sekzin, nekzinden her zaman daha kalındır. Limonium türlerine ait polenlerin kolpus sayısı, şekli ve ekzin ornemantasyonu bakımından değişiklik göstermektedir. İncelenen türler, palinolojik özelliklerine göre üç gruba ayrılmış ve türlere ait polenlerin tanımları yapılmıştır. Polenlerin polar eksen, ekvatoral eksen ve Amb çap uzunluk değerlerine ait kutu çizgi grafikleri çizilmiştir. </Özetçe>
<Anahtar>Limonium, Plumbaginaceae, Polen morfolojisi, Retikülat-skabrat, Tuzlu habitat</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Afşin-Elbistan (Kahramanmaraş/Türkiye) termik santral etkisi altında örümcek faunası </Başlık>
<Özetçe>Bu çalışmada, Afşin-Elbistan Termik Santral’inin etkisi altında örümcek faunası araştırılmıştır. Afsin-Elbistan bölgesinde yerleşik olan Türkiye’ nin en büyük termik santralinden kimyasal ve radyoaktif gazlar salınmaktadır. Bu gazlar havada asılı kalabilmekte ve ayrıca toprak yüzeyinde bir tabaka oluşturabilmektedir. Örümcekler genellikle karasal hayvanlardır ve neredeyse tüm habitatlarda bulunmaktadırlar. Predatördürler ve böceklerle beslenmektedirler. Örümcekler tarımsal alanlarda biyolojik kontrolde kullanılabilmektedirler. Dolayısıyla ekonomisi çoğunlukla tarıma dayalı olan Afşin-Elbistan bölgesi için özellikle önemlidirler. Afşin-Elbistan Termik Santrali’nden salınan gazların toprakta birikmesi tarımsal alanları olumsuz şekilde etkilemekte ve bitkilerin üzerinde bulunan böceklerle beslenen örümcekleri yok etmektedir. Ayrıca, bu gazlar toprak yüzeyindeki aktif örümcek popülasyonunda azalmaya neden olmaktadır. Örümceklerin tüm habitatlarda bulundukları bilinmesine rağmen, çalışma alanında sadece 11 familya teşhis edilmiştir. Örümcek familya sayısındaki bu düşüklük, Afşin-Elbistan Termik Santral nedeniyle oluşan çevre kirliliğinin bir sonucu olarak düşünülebilir ve ayrıca bölgenin ekolojik yapısının bozulduğunu, biyoçeşitliliğin azaldığını ve tarımın da zarar gördüğünü göstermektedir. </Özetçe>
<Anahtar>Afşin, Elbistan, Termik Santral, Örümcek, Fauna</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Doğu Anadolu Bölgesinde yapılmış etnobotanik araştırmalar üzerine değerlendirmeler</Başlık>
<Özetçe>Türkiye değişik iklim tipleri, farklı coğrafi ve jeolojik özellikleri nedeniyle zengin bir bitki çeşitliliğine sahiptir. Anadolu’nun tarih boyunca pek çok kültüre ev sahipliği yapmış olması, bitki kullanımı konusunda zengin bir etnobotanik kültür mirasının oluşmasına yol açmıştır. Bu mirasın saptanması ve gelecek nesillere aktarılabilmesi amacıyla Türkiye’de giderek artan sayıda çalışma yapılmaktadır. Bu çalışmada amaç, Türkiye’nin 14 il ile en geniş coğrafi alanı kapsayan ve biyoçeşitlilik açısından da en zengin bölgelerinden olan Doğu Anadolu’da yapılan etnobotanik içerikli araştırmaları topluca değerlendirmektir. Çalışma kapsamında yapılan taramalarda 132 etnobotanik içerikli yayın ve 15 tez olmak üzere toplam 147 araştırma tespit edilmiştir. Bölgede en fazla etnobotanik içerikli çalışmanın Elazığ, Van ve Erzurum illerinde yapıldığı saptanmıştır. Bingöl ve Bitlis illerinde sadece bir çalışmaya rastlanırken; Kars ve Muş illerinde tespit edilen etnobotanik içerikli çalışma sayısı ikidir. Bölgede yapılmış olan çalışmalarda tıbbi bitkiler, gıda bitkileri ve boya bitkileri başlıklarına araştırmacıların daha yoğun ilgi gösterdikleri, buna karşın yem, hayvan hastalıklarının tedavisi, el sanatları ve yakacak gibi alanlarda çok az sayıda çalışma olduğu belirlenmiştir. </Özetçe>
<Anahtar>Etnobotanik, Yararlı bitkiler, Gıda bitkileri, Tıbbi bitkiler, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Porsuk Çayı ve çevresinin florası</Başlık>
<Özetçe>Bu çalışmada doğası giderek bozulan Porsuk Çayı’nın floristik yapısı ortaya konulmuştur. Araştırma alanı, Davis’in (1965) kareleme sistemine göre B3 ve B4 karesi sınırları içerisinde yer almaktadır. 2001-2002 yılları arasında yapılan arazi çalışmalarıyla 800 bitki örneği toplanmıştır. Toplanan örneklerin teşhisi sonucu 59 familya ve 170 cinse ait 266 takson tespit edilmiştir. Bunlardan 218’i tür, 30’u alttür ve 18’i varyete seviyesindedir. Bu taksonların 26’sı endemik olup, endemizm oranı %9,77’dir. Taksonların fitocoğrafik bölgelere göre oranları ise şöyledir: %12,78’i İran–Turan elementi, %10,14’ü Avrupa–Sibirya elementi ve %7,89’u Akdeniz fitocoğrafya bölgesinin elementidir. Alanda belirtilen taksonlardan 41’i B3 ve B4 karesi için yeni kare kayıttır. Ayrıca 33 bitki taksonunun da tehlike kategorileri belirlenmiştir. </Özetçe>
<Anahtar>Flora, Porsuk Çayı, Eskişehir, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Akdağmadeni (Yozgat) ve Gemerek (Sivas) makrofungusları</Başlık>
<Özetçe>Mevcut çalışma 2010 ve 2011 yılları arasında Akdağmadeni (Yozgat) ve Gemerek (Sivas)’den toplanan makrofungi örnekleri üzerinde yapılmıştır. Arazi ve laboratuvar çalışmalarının sonucu olarak Ascomycota ve Basidiomycota sınıflarında 23 familyaya ait 66 takson rapor edilmiştir. Tüm taksonlar habitat bilgileri, coğrafik konum, yükseklik, lokalite, toplama tarihi ve numaraları ile birlikte listelenmiştir. </Özetçe>
<Anahtar>Makrofunguslar, biyoçeşitlilik, Akdağmadeni (Yozgat), Gemerek (Sivas), Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Seligeria donniana (Sm.) Müll. Hal. (Seligeriaceae) Türkiye bryophyte florası için yeni bir kayıt </Başlık>
<Özetçe>Seligeria donniana (Sm.) Müll. Hal. Türkiye'den ilk kez rapor edilmektedir. Örnek, Türkiye'nin güneyinden Kızıldağ Milli Parkı'ndan (Isparta) toplanmıştır. Araştırma alanının tanıtımı, örneğe ait karakteristik özellikler, çizimleri ve ekolojisi ile birlikte sunulmuştur. </Özetçe>
<Anahtar>Karayosunu, Seligeria, Ekoloji, Kızıldağ Milli Parkı, Isparta </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Felent Çayı (Kütahya, Sakarya Nehir Havzası) biyotik ve abiyotik öğelerinde iz element seviyelerinin tespiti ve su kalitesinin değerlendirilmesi </Başlık>
<Özetçe>Kütahya il sınırları içinde bulunan ve Porsuk Nehri’nin önemli kollarından biri olan Felent Çayı, özellikle tarımsal, evsel, endüstriyel ve termal kirliliğe maruz kalmaktadır. Çalışmamızda, 2009 ve 2010 yıllarında 3 istasyondan örnekleme yapılmış ve sudaki bazı limnolojik parametreler (pH, sıcaklık, çözünmüş oksijen, % oksijen doygunluğu, iletkenlik, tuzluluk, nitrit, nitrat, klor, fosfat, sülfat, amonyum, KOİ) ile su, sediment ve gastropoda örneklerinde (Lymnaea stagnalis Linnaeus,1758, tüm vücut) iz elementlerden Fe, Zn, As, B, Cd, Cr, Cu, Pb seviyeleri tespit edilmiştir. Elde edilen veriler, Su Kirliliği Kontrolü Yönetmeliği ve Türk Gıda Kodeksi kriterlerine göre değerlendirilmiştir. Yapılan araştırma sonucunda gastropoda örneklerinde; tüm elementlerin suya göre daha yüksek olduğu, Zn ve B değerlerinin sedimente göre daha yüksek olduğu, Cd, Pb, As ve Zn değerlerinin ise Türk Gıda Kodeksi‘nde yumuşakçalar için belirtilen limit değerlerin üzerinde olduğu tespit edilmiştir. Suda, sedimentte ve gastropoda örneklerinde tespit edilen Cd, As, Zn, Fe ve B değerlerinin çalışılan bir yıllık süre boyunca tüm istasyonlarda artış gösterdiği belirlenmiştir. Ayrıca Su Kirliliği Kontrol Yönetmeliği Kıta İçi Su Kaynakları Kalite Kriterlerine göre inorganik kirlilik parametreleri açısından; 1. istasyon II. sınıf; 2. istasyon III. sınıf, 3. istasyon ise IV. sınıf su kalitesine sahip olduğu tespit edilmiştir.</Özetçe>
<Anahtar>Felent Çayı, İz Element, Lymnaea stagnalis, Su Kalitesi, Faktör Analizi </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’deki Riccia fluitans ve Riccia lamellosa (Ricciaceae, Hepaticae) üzerine notlar </Başlık>
<Özetçe>Bu çalışmada, Riccia fluitans ’ın karasal formu Türkiye’den ilk kez rapor edildi ve ilk kez Jovet-Ast tarafından Batı Anadolu’dan lokalitesi belirtilmeksizin kaydı verilen R. lamellosa da ikinci kez toplandı. Yeni bulgular substratları, birlikte yaşadıkları biryofitler, taksonomik ve dağılım özellikleriyle sunuldu. </Özetçe>
<Anahtar>Ciğerotları, Riccia fluitans, Riccia lamellosa, Hepaticae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye için yeni bir liken kaydı ve İğneada (Kırklareli) likenlerine katkılar </Başlık>
<Özetçe>Bu çalışmada Türkiye’nin Trakya bölgesinde yer alan Kırklareli iline bağlı İğneada’dan kaydedilen 35 liken türünün listesi rapor edilmiştir. Tespit edilen türlerden 32 tanesi çeşitli (11) ağaç türlerinin kabukları üzerinden, 3 tanesi ise toprak üzerinden toplanmıştır. Arthonia anombrophila Coppins - P.James Türk liken mikotası için yeni bir kayıt olup 13 liken taksonu ise Kırklareli ilinden ilk defa kaydedilmiştir.</Özetçe>
<Anahtar>Liken, Epifitik, Kırklareli, Trakya, Türkiye. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sentetik ve Organik maddelerle kirlenmiş Atık Sulardan Choleralla vulgaris yardımıyla azot ve fosfatın uzaklaştırılması</Başlık>
<Özetçe>Chlorella vulgaris çeşitli bileşiklerle birlikte ağır metallerin atılmasında, atıksu arıtmı için kullanılır. Bu çalışmanın amacı, mikroalglerin suda biyolojik arıtma kapasitesini geliştirmesi; özellikle atıksudan amonyum ve fosfor iyonlarını kaldırması ile büyüme destekleyici arasında bir ilişki olup olmadığını belirlemektir. Otuz gün süre ile fotobiyoreaktörde azot (NO3-N) ve fosfatın (PO4-P) C.vulgaris yardımıyla giderimi gözlenmiştir. Azot ve fosfat hem sentetik atıksuda hem doğal atıksuda önemli miktarda harcanmış ancak Kl a konsantrasyonu sentetik atıksuda başlangıç miktarına göre artarken doğal atıksuda azalmıştır. </Özetçe>
<Anahtar>C. vulgaris, azot giderimi, fosfat giderimi, biyolojik arıtım</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Afyonkarahisar çevresinde gıda olarak tüketilen yabani otlar ve tüketim biçimleri </Başlık>
<Özetçe>Bu çalışma Afyonkarahisar ve çevresinde gıda olarak tüketilen yabani otları belirlemek amacıyla yapılmıştır. Bölgede 14 familyaya (Amaranthaceae, Asteraceae, Brassicaseae, Caryophyllaceae, Chenopodiaceae, Geraniaceae, Lamiaceae, Malvaceae, Papaveraceae, Polygonaceae, Portulacaceae, Rubiaceae, Scrophulariaceae) ait 25 taksonun (Achillea millefolium, Amaranthus albus, Anthemis wiedemanniana, Capsella bursa-pastoris , Cardaria draba subsp. draba, Chenopodium album, Cichorium intybus, Galium verum, Lavandula stoechas, Malva sylvestri, Onopordum illyricum, Papaver rhoeas, Pelargonium graveolens, Phlomis armeniaca, Polygonum cognatum, Polygonum pulchellum, Rumex crispus, Portulaca oleracea, Scorzonera cana, Silene conica, Taraxacum officinale, Teucrium chamaedrys subsp. chamaedrys, Thymus longicaulis, Tragopogon latifolius, Verbascum lasianthum) gıda olarak farklı biçimlerde (yemek iç malzemesi, salata, çay olarak) tüketildiği belirlenmiştir. </Özetçe>
<Anahtar>Yenen otlar, Yerel tüketim, Gıda, Afyonkarahisar</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Yeşilkent (Nurhak, Kahramanmaraş)’ten ilk kayıt: Helix (Pelasga) pathetica (Gastropoda, Helicidae) </Başlık>
<Özetçe>Yeşilkent (Nurhak)’te bir lokalitede bulunan Helix (Pelasga) pathetica Mousson 1854, Kahramanmaraş, Türkiye’den ilk defa kaydedilmiştir. Bu tür, İç Anadolu Bölgesi’nin orta-kuzey kısımlarında yayılış gösteren ve Anadolu’ya endemik bir salyangoz türüdür. Bu kayıt, türün yayılışı bakımından oldukça önemlidir. Tür hakkında şekiller, ölçümler ve genital sisteme ait veriler sunularak diğer Helix (Pelasga) türleri ile karşılaştırılmıştır. </Özetçe>
<Anahtar>Morfoloji, Helix, Nurhak, Kahramanmaraş, Helix (Pelasga) pathetica </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Mudanya (Bursa, Güney Marmara) Sahilinin Vasküler Bitkileri </Başlık>
<Özetçe>2002 ve 2011 yılları arasında yapılmış bu çalışma Mudanya ilçesi (Bursa, Güney Marmara) sahilinde yetişen vasküler bitkileri içermektedir. Alandan 55 familya, 181 cinse ait toplam 252 takson teşhis edilmiştir. Taksonların fitocoğrafik elementlere göre dağılımı 55 (% 22) Akdeniz, 17 (% 6.8) Avrupa-Sibirya, 3 (% 1.2) İran-Turan ve 175 (% 70) çok bölgeli ya da bölgesi bilinmeyenler şeklindedir. Takson sayısına göre en zengin familyalar; Asteraceae (42), Poaceae (33), Chenopodiaceae (12), Caryophyllaceae (12), Brassicaceae (11), Apiaceae (11) olup en zengin cinsler ise Atriplex L. (6), Euphorbia L. (5), Crepis L. , Plantago L., Veronica L., Cyperus L. (4), Rumex L., Papaver L., Geranium L., Hypericum L. ve Echium L. (3)’dur. Alanda 4 endemik (Campanula lyrata Lam. subsp. lyrata, Verbascum bombyciferum Boiss., Ballota nigra L. subsp. anatolica P. H. Davis, Lavandula stoechas L. subsp. cariensis (Boiss.) Rozeira) ve bir nadir takson (Pancratium maritimum L.) belirlenmiştir. Ayrıca, çalışma alanının vasküler bitki çeşitliliğini etkileyen faktörler verilmiştir. </Özetçe>
<Anahtar>Sahil vasküler bitkileri, Kıyı kumulları, Mudanya, Bursa, Güney Marmara </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye Makromikotası için yeni bir Askomiset familyası kaydı</Başlık>
<Özetçe>Bu çalışmada Trabzon’un Uzungöl Doğa Parkı’ndan toplanan ve Askomikota’nın bir üyesi olan Hypocrea leucopus (P. Karst.) H.L. Chamb. Türkiye’den ilk defa ve familya düzeyinde rapor edilmiştir. Türün kısa deskripsiyonu ve makro ve mikromorfolojilerine ait fotoğraflarları verilerek kısaca tartışılmıştır.</Özetçe>
<Anahtar>Hypocrea leucopus, Ascomycota, Yeni kayıt, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Tarihi Labranda (Milas-Muğla) Kalıntıları ve Çevresinin Floristik Özellikleri </Başlık>
<Özetçe>Araştırma alanı Muğla ilinin Milas ilçesinde yer alır. Bu çalışmada, Mart 2009 – Temmuz 2010 yıllarında toplanan 727 bitki örneğinin değerlendirilmesi ile 66 familya, 197 cins, 335 tür ve türaltı takson tespit edilmiştir. 335 taksondan 16’sı C1 karesi için yeni kayıttır. Endemik bitkilerin sayısı 18 (% 5.37)’dir. Taksonların fitocoğrafik bölgelere dağılım oranları şu şekildedir: Akdeniz elementleri 155 (% 46,26), Iran-Turan elementleri 6 (% 1,79) ve Avrupa-Sibirya elementleri 7 (% 2,08). Geniş yayılışlı ve yayılış alanları belli olmayan taksonların sayısı 167 (% 49,85).</Özetçe>
<Anahtar>Labranda, Flora, Milas, Muğla, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Interpolasyon Analiz Yöntemi ile Ekmeklik Buğdayda Türkiye’nin Kalite Analizi, I. Kırmızı Ekmeklik Buğdaylar</Başlık>
<Özetçe>Bu çalışmanın amacı kırmızı buğday çeşitlerinin Türkiye’de bazı kalite kriterleri yönünden haritası interpolasyon metodu ile belirlemektir. Ülkemizde kırmızı ekmeklik buğday çeşitlerinden elde edilen örnekler protein oranı, Zeleny sedimentasyon, farinograf su absorbsiyonu, alveograf enerji değeri ve hektolitre ağırlığı yönünden analiz yapılmış ve elde edilen sonuçlar kullanılarak bu kalite parametrelerinin Türkiye için kalite haritaları oluşturulmuştur. Elde edilen sonuçlara göre hektolitre ağırlığı Türkiye’nin batısında, farinograf su absorbsiyonu ülkenin güneyinde daha yüksek değerler verme potansiyeline sahip bulunmuştur. Zeleny sedimantasyon ve protein oranları yönünden Türkiye’nin doğu kısmı batıya göre daha yüksek potansiyele sahiptir. Alveograf enerji değeri yönünden ise bölgeler arasında büyük bir fark bulunmamaktadır. </Özetçe>
<Anahtar>Kırmızı buğday, Kalite, İnterpolasyon, Kalite haritası </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Niğde Üniversitesi kampüs alanı ve Akkaya baraj gölü çevresinin florası (Niğde/Türkiye) </Başlık>
<Özetçe>Bu çalışma, Niğde Üniversitesi yerleşkesi ve Akkaya Baraj Gölü çevresinin florasını tespit etmek amacıyla yapılmıştır. Bölgeden 2005-2007 ve 2010-2011 yılları arasında 1000 bitki örneği toplanmış olup 74 familya ve 262 cinse ait 405 takson belirlenmiştir. Çalışma alanında 1 takson Pteridophyta ve 404 takson Spermatophyta divisiosuna aittir. Gymnospermae alt divisiosuna ait 5 takson, Angiospermae alt divisiosuna ait 399 takson tespit edilmiştir. Angiospermae alt divisiosuna ait olan Dicotyledones sınıfından 341, Monocotyledones sınıfından 58 takson belirlenmiştir. Ayrıca 27 takson C5 Grid karesi için yeni kayıttır. Mevcut taksonlardan 33 tanesi endemik olup endemizm oranı % 8.1’dir. Taksonların fitocoğrafik bölgelere göre dağılımları şöyledir; Iran-Turan elementi % 21.0, Akdeniz elementi % 6.4, Avrupa-Sibirya elementi % 6.2’dir.</Özetçe>
<Anahtar>Niğde, C5 Karesi, Flora, Kampus Alanı, Akkaya Baraj Gölü </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Geyve Boğazı (Sakarya/Türkiye) ve Çevresinin Damarlı Bitki Çeşitliliği </Başlık>
<Özetçe>Bu çalışmada Geyve (Sakarya) ve çevresinin damarlı bitki çeşitliliği araştırılmıştır. Yapılan teşhisler sonucunda; araştırma alanında, 113 farklı familyadaki 537 cinse ait 1141’i tür, 8’i alttür ve 1’i varyete kategorisinde olmak üzere toplam 1150 tür ve türaltı takson belirlenmiştir. Bu taksonlardan 12’si Pteridophyta bölümüne, 1138’i ise Spermatophyta bölümüne aittir. Spermatophyta bölümüne ait olan taksonlardan 9’u Gymnospermae ve 1129’u Angiospermae alt bölümüne dahildir. Angiospermae alt bölümüne ait taksonlardan 911’i Dicotyledonae, 218’i ise Monocotyledonae sınıfına dahildir. Bölgede belirlenen taksonların fitocoğrafik bölgelere göre dağılımları ise şöyledir; 148 takson Avrupa-Sibirya karakterli [bunlardan 120’si Avrupa-Sibirya, 26’sı Öksin ve 2’si Hirkano-Öksin’dir], 109 takson Akdeniz karakterli  [bunlardan 70’i Akdeniz, 37’si Doğu Akdeniz (Dağ), 1’i Batı Akdeniz ve 1’i Omni-Akdeniz elementidir], 65 takson İran-Turan ve 828 takson ise çok bölgeli ya da fitocoğrafik bölgesi bilinmeyendir. Araştırma alanında belirlenen taksonlardan 72’si endemik olup bölgedeki endemizm oranı % 6,26’dır. Endemik 72 takson ve endemik olmayan 2 taksonun, 64’ü LC, 5’i VU, 3’ü NT ve 2’si EN risk kategorisindedir. Bölgede belirlenen taksonların hayat formlarına göre dağılımları ise şöyledir; 421’i Hemikriptofit, 300’ü Terofit, 206’sı Kriptofit, 111’i Kamefit, 64’ü Makrofanerofit, 30’u Nanofanerofit, 15’i Vasküler parazit ve 3’ü Hidrofittir. İçerdiği takson sayısı bakımından en büyük 13 familya sırasıyla şöyledir; Asteraceae (124), Lamiaceae (84), Fabaceae (80), Poaceae (76), Brassicaceae (57), Apiaceae (52), Liliaceae (45), Scrophulariaceae (41), Boraginaceae (38), Caryophyllaceae (37), Orchidaceae (33), Rosaceae ve Ranunculaceae (27). İçerdiği takson sayısı bakımından en büyük 21 cins ise şöyledir; Euphorbia (16), Trifolium, Veronica ve Salvia (15), Vicia (14), Astragalus (13), Centaurea ve Orchis (12), Lathyrus ve Allium (11), Alyssum, Silene, Hypericum ve Carex (10), Verbascum ve Orobanche (9), Ranunculus, Geranium, Stachys, Ornithogalum ve Crocus (8). Ayrıca, belirlenen 175 taksonun A3 karesi için yeni kare kaydı niteliğinde olduğu belirlenmiştir. Ayrıca elde edilen veriler araştırma alanın yakın bölgelerinde yapılan çalışmalar ile karşılaştırılarak yorumlanmıştır. Bölgede floristik yapıyı tehdit eden unsurlar belirlenerek koruma önerilerinde bulunulmuştur. </Özetçe>
<Anahtar>Biyoçeşitlilik, Flora, Geyve, Sakarya, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kurucuova (Beyşehir, Konya/Türkiye) Kasabası’nda gıda olarak kullanılan doğal bitkiler </Başlık>
<Özetçe>Bu çalışma Kurucuova Kasabası’nın (Beyşehir / Konya) gıda olarak kullanılan bitkilerini belirlemek için yapılmıştır. Çalışma alanı Grid Sisteme göre C3 karesi içerisinde yer alır. 2008 ve 2009 yılları Mart-Ağustos aylarında gerçekleştirilen alan araştırmasında 11 kaynak kişi ile konuşularak toplam 38 bitki örneği toplanmış ve kullanımına ilişkin reçeteler derlenmiştir. Alandan toplanan bitki örneklerinin değerlendirilmesi sonucunda 17 familya ve 37 cinse ait toplam 38 doğal bitkinin gıda olarak kullanıldığı belirlenmiştir. </Özetçe>
<Anahtar>Etnobotanik, Gıda bitkileri, Kurucuova </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Bingöl semt pazarlarında satılan yabani bitkilerin etnobotanik açıdan incelenmesi </Başlık>
<Özetçe>pazarlarda satılan yabani bitkiler araştırılmıştır. Yöredeki araştırmalar çerçevesinde pazarlarda satılan, yöre halkının tıbbi ve gıda (baharat, çay ve yemek) olarak yararlandığı bitkiler tespit edilmiş ve bu bitkilerin kullanım şekilleri ortaya konmuştur. Yerel pazarlar gezilerek yapılan araştırmalar sonucunda 32 yabani bitki taksonunun tıbbi, çay, baharat ve yemek vb. amaçlarla pazarlarda satıldığı tespit edilmiştir. Rosaceae (7 takson), Lamiaceae (4 takson), Apiaceae (3 takson), Asteraceae (3 takson), Liliaceae (3 takson), Fabaceae (2 takson) ve Polygonaceae (2 takson) yörede yoğun olarak kullanılan bitki familyalarıdır. Yöredeki taksonların, meyve ve tohumları yenilenler (8 takson), yaprakları yenilenler (5 takson), çay olarak kullanılanlar (3 takson), kök ve gövdeleri yenilenler (5 takson), baharat olarak kullanılanlar (3 takson) şeklindedir. Ayrıca yerel pazarlarda tespit edilen gıda bitkilerinin büyük bir çoğunluğu tıbbi amaçlar için de kullanılmaktadır. Bu bitkilerin, karın ağrısı ve gaz giderici, midevi (14), soğuk algınlığı ve ilgili rahatsızlıklar (6), kalp ve damar hastalıkları (6), şeker hastalığı (4), böbrek hastalıkları (3), yara ve kesik tedavisi (2) vb. hastalıkların tedavisinde kullanıldığı tespit edilmiştir.</Özetçe>
<Anahtar>Etnobotanik, Semt pazarları, Tıbbi Bitkiler, Gıda Bitkileri, Bingöl </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Astragalus hamosus ve Astragalus glycyphyllos generatif organlarındaki kalsiyum okzalat kristalleri </Başlık>
<Özetçe>Bu çalışmada, Astragalus hamosus L. and Astragalus glycyphyllos L. un generatif organlarındaki kalsiyum okzalat kristal tiplerinin dağılımı ışık mikroskobu kullanılarak incelenmiştir. A. glycyphyllos taki sitoembryolojik çalışmalar boyunca generatif organlarda CaOx kristalleri gözlenmiştir. A. hamosus ta gözlenmediği halde A. glycyphyllos un çiçeklerinin farklı bölgelerinde prizmatik ve druz tip kristaller gözlenmiştir. Bu çalışma incelenen Astragalus türlerinde CaOx kristallerinin varlığını göstermektedir.</Özetçe>
<Anahtar>Astragalus, Generatif organlar, Kristal</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Porsuk baraj gölü’ndeki Rutilus rutilus türünün kirliliğe bağlı eritrosit şekli deformasyonları</Başlık>
<Özetçe>Balıkların eritrositleri düzgün, simetrik ve elipsoit şekilli hücre yapısındadır. Ancak çevresel kirleticilerin etkileri sonucu eritrosit hücrelerinin elipsoit yapıları ve hücre zarı şekilleri deformasyona uğramaktadır ve balık eritrosit hücrelerinde bu deformasyonlara sebep olan çevresel kirleticilerin başında toksik metaller gelmektedir. Bu çalışmada, Nisan 2011’de Porsuk Baraj Gölü’nden temin edilen Rutilus rutilus (Linnaeus, 1758) (kızılgöz) türünün eritrosit hücrelerinde meydana gelen deformasyonların, hazırlanan frontal kan preparatları ile incelenmesi amaçlanmıştır. Yapılan preparatlarda fusiform şekilli, sferik şekilli, dejenere olmuş eritrositler ile hücre zarının dikensi bir yapı gösterdiği ekinosit (spiküllü) şekilli eritrositler gözlenmiştir. Sonuç olarak Porsuk Baraj Gölü’ndeki kirliliğin, bu ekosistemde son 5 yıldır önemli miktarlarda popülasyon oluşturan R. rutilus türünün eritrositlerinde ciddi deformasyonlar oluşturacak seviyelere ulaştığı tespit edilmiştir. </Özetçe>
<Anahtar>Rutilus rutilus, Porsuk Baraj Gölü, Eritrosit deformasyonları </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Armutluçayır (Kastamonu) Florası </Başlık>
<Özetçe>Araştırma alanı, Kastamonu ili sınırları içinde yer alan Armutluçayır çevresidir. Alandan toplanan 600 bitki örneğinin değerlendirilmesi sonucu 66 familyaya ait 198 cins ve 277 tür ve tür altı seviyede takson tespit edilmiştir. Tür ve tür altı seviyede Bir takson A4 karesi için yeni kayıttır. 9 takson endemik olup endemizm oranı % 3,24’dür. Taksonların fitocoğrafik bölgelere dağılımı ise şöyledir: Avrupa-Sibirya 103 (% 37,18), İran-Turan 6 (% 2,16), Akdeniz 3 (% 1,08), ve geniş yayılışlılar ile fitocoğrafik bölgesine karar verilemeyenler ise 165 (% 59,58)’dir. </Özetçe>
<Anahtar>Flora, Armutluçayır, Kastamonu, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Endoparazitik arı Pimpla turionellae L. (Hymenoptera: Ichneumonidae)’nın parazitleme ve zehirinin konağı Galleria mellonella L. (Lepidoptera: Pyralidae)’nın hemolenf proteinleri üzerine etkisi </Başlık>
<Özetçe>Pimpla turionellae L. (Hymenoptera: Ichneumonidae)’nın farklı dozlardaki zehrinin ve parazitlemesinin konağı Galleria mellonella L. (Lepidoptera: Pyralidae)’nın hemolenf proteinleri üzerine olan etkileri araştırıldı. Hemolenf proteinleri spektrofotometrik ve Sodyum Dodesil Sülfat Poliakrilamid Jel Elektroforez (SDS-PAGE) teknikleri kullanılarak analiz edildi. Jeller tarandıktan sonra, bantların optik densitometrik değerleri analiz edildi. Parazitlenmiş ve zehirle muamele edilen konak pup hemolenfindeki protein miktarları kontrol gruplarıyla karşılaştırıldığında, muameleden 4, 8 ve 24 saat sonrasında değişiklik göstermedi. Hemolenfte belirlenen 19.6-181.12 kDa aralığındaki on yedi farklı proteinden 23.418, 24.714, 32.434, 34.811 ve 45.385 kDa olanların miktarları parazitleme ve zehir etkisine bağlı olarak değişiklik gösterdi. Larvaların hemolenfindeki proteinlerin elektroforetik dağılımlarında hem kontrol grubunda hem de zehir enjekte edilen gruplarda pupa hemolenfinden farklı olarak 33.823 ve 41.553 kDa büyüklüğünde iki yeni protein belirlendi. Bununla birlikte, larvalarda 45.385, 99.000 ve Ekrem ERGIN et al., Effects of parasitization and envenomation by the endoparasitic wasp Pimpla turionellae on hemolymph protein profile of its host Galleria mellonella Biological Diversity and Conservation – 6 / 1 (2013) 63 büyüklüğündeki üç band belirlenmedi. Larvalarda hemolenf proteinlerinden bazıları enjeksiyondan 8 saat sonrasında artış gösterirken, diğer proteinler tüm zaman noktalarında değişiklik göstermedi. 34.811 kDa’luk proteinin miktarı 0.02 ve 0.05 kese eşdeğeri zehir (KEZ) dozlarının enjeksiyonundan 8 saat sonra azalma gösterirken 41.553 ve 43.412 kDa büyüklüğündeki proteinler 0.1 kese eşdeğeri zehir (KEZ) dozu haricindeki tüm dozların enjeksiyonundan sonra artış gösterdi. Konak hemolenfinde zehirleme ve zehir enjeksiyonuna bağlı olarak proteinlerde kalitatif bir değişiklik yani yeni bir protein belirlenmedi. Bu nedenle, P. turionellae parazitleme veya zehirleme yoluyla konak G. mellonella’yı düzenlemesinde konağın plazma proteinlerinde kantitatif değişikliklere neden olduğunu ancak yeni proteinlerin salgılanmasının düzenlenmesinde etkili olmadığını ileri sürmekteyiz. </Özetçe>
<Anahtar>Hemolenf Proteinleri, Galleria mellonella, Pimpla turionellae, Zehir, Parazitlik</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’den Cousinia Cass. ’ın (Asteraceae) Yeni Bir Doğal Hibriti </Başlık>
<Özetçe>Cousinia x kurubasgecidiensis Ilcim - H. Ozcelik (Asteraceae): Doğu Anadolu bölgemizden Cousinia vanensis Hub.-Mor. and Cousinia boissieri Buhse arasında yeni bir hibrit olarak tanımlanmış ve özellikleri anlatılmıştır. Ataları olan iki türün özellikleri ile morfolojik, taksonomik ve palinolojik özellikleri karşılaştırılmıştır. Bu makalede, yeni kayıt taksonun coğrafi dağılımı, ekolojik özellikleri, koruma statüsü, sistematik ve polen özellikleri verilmektedir. </Özetçe>
<Anahtar>Cousinia x kurubasgecidiensis, Asteraceae, Taksonomi, Yeni takson, Hibrit </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye için endemik bir türün çekirdek DNA miktarı: Silene sangaria </Başlık>
<Özetçe>Türkiye florası için endemik bir tür olan Silene sangaria Coode - Cullen ‘nın çekirdek DNA miktarı flov sitometri yöntemiyle analiz edildi. Bitkiler doğal ortamlarından toplandı ve saksılara ekilerek büyüme kabinine yerleştirildi. Flow sitometri analizi için, genç yapraklar buz üzerinde, bir petri içinde propidium iodid ilaveli MgSO4 tamponu içinde parçalandı. Propidium iodid ile boyanan çekirdekler EPICS XL (Beckmann Coulter) model flov sitometri ile analiz edildi. Silene sangaria’ nın çekirdek DNA miktarı (2C-değeri) 4.76 – 0.20 pg olarak hesaplandı. Türün somatik kromozom sayısı klasik karyolojik metodları kullanılarak belirlendi ve 2n = 4x = 48 olarak sayıldı. Bu çalışmanın angiosperm taksonlarının çekirdek DNA miktarı bilgilerine katkı sağladığı düşünülmektedir. </Özetçe>
<Anahtar>Caryophyllaceae, Silene sangaria, Endemik tür, Çekirdek DNA içeriği, Flow sitometri</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Şanlıurfa (Güneydoğu Anadolu Bölgesi)’da el yapımı müzik aletleri üzerine bir Etnobotanik araştırma </Başlık>
<Özetçe>2004/2005 yıllarında yürütülen bu çalışmada, Şanlıurfa’daki geleneksel müzik aletlerinin üretimi için kullanılan odunsu bitkilerin işlenmesi ve bilimsel isimlerine yer verilmiştir. Sekiz müzik aletleri yapımı için 17 familyaya ait 25 bitki türünün kullanıldığı tespit edilmiştir. Bu bitkilerin çoğu Rosaceae (4), Pinaceae (4), Fagaceae (2) ve Moraceae (2) familyalarına aittir: Ayrıca, bitki türlerinin bilimsel ve yerel isimleri de verilmiştir. </Özetçe>
<Anahtar>Etnobotanik, Halk müziği, El sanatları, Müzik aletleri, Şanlıurfa</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Ulus Dağı’nın florası (Balıkesir/Türkiye) </Başlık>
<Özetçe>Bu çalışma 2010-2012 yılları arasında Ulus Dağı’nın (Balıkesir/Türkiye) florasını tespit etmek için yapılmıştır. Çalışma alanı P.H. Davis’in grid sistemine göre B2 karesinde yer alır. Örneklerin teşhis edilmesi sonucu, 63 familyaya ait 245 cins ve bu cinse ait 382 takson (264 tür, 77 alttür ve 41 varyete) tespit edilmiştir. Bu taksonlardan 59’ı B2 karesi için yeni kayıttır ve 31’i ise endemiktir. Taksonların fitocoğrafik bölgelere dağılımı şöyledir; Akdeniz elementleri %16,7, Avrupa-Sibirya elementleri %13,5 ve Iran-Turan elementleri %3,1.</Özetçe>
<Anahtar>Balıkesir, B2 karesi, Endemizm, Flora, Ulus Dağı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Galanthus cilicicus and Galanthus peshmenii (Amaryllidaceae) hakkında bazı notlar </Başlık>
<Özetçe>Galanthus cilicicus Baker ve Galanthus peshmenii A.P.Davis - C.D.Brickell taksonomik açıdan problemli türlerdir. Bu çalışmada bu türlerin morfolojik yapıları detaylı olarak incelenmiş ve kromozomları sayılmıştır. Ayrıca, tohum yüzeyi ve polen tanelerinin SEM görüntülerine ek olarak, betimleri, şekilleri ve yayılış alanları verilmiştir. </Özetçe>
<Anahtar>Amaryllidaceae, Galanthus, Morfoloji, Palinoloji, Taksonomi</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’ye endemik olan Hyacinthella acutiloba üzerinde morfolojik ve anatomik araştırmalar</Başlık>
<Özetçe>Türkiye’ye endemik bir tür olan Asparagaceae familyası üyesi Hyacinthella acutiloba K.Press. - Wendelbo (Sivri sümbül) türünün morfolojisi ve anatomisi incelenmiştir. Bitki örnekleri Sivas ilindeki iki doğal yayılış ortamından toplanmıştır. Morfolojik çalışmalarda bitkinin soğan, skapus, yaprak ve çiçek gibi organlarının biyometrik ölçümü gerçekleştirilmiştir ve polen morfolojisi incelenmiştir. Polen şekli prolat ve ornamentasyonu retikülattır. Anatomik araştırma için jilet kullanılarak bitkinin kök, skapus ve yaprağından enine kesit alınmıştır. Türün adventif kök, skapus ve yaprak anatomileri monokotil bitkilerin ortak özelliklerini göstermektedir. Yapraklar amfistomatik ve mezofil izolateraldir. </Özetçe>
<Anahtar>Anatomi, Asparagaceae, Endemik, Hyacinthella acutiloba, Morfoloji </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Dervişli ve çevresinin (Eşme, Uşak) florası </Başlık>
<Özetçe>Araştırma alanı Uşak ilinin Eşme ilçesinde yer alır. Araştırma alanında 2011?2012 yılları arasında toplanan 440 bitki örneğinin değerlendirilmesi ile 48 familya, 163 cins, 240 tür ve türaltı takson tespit edilmiştir. Endemik bitkilerin sayısı 10 (%4,16)’dur. Taksonların fitocoğrafik bölgelere göre dağılımı şu şekildedir: Akdeniz elementleri 36 (% 15), Iran-Turan elementleri 29 (% 12,08) ve Avrupa-Sibirya elementleri 9 (% 3,75). Geniş yayılışlı ve yayılış alanları belli olmayan taksonların sayısı 166 (% 69,16). En yüksek taksona sahip üç Fabaceae, Brassicaceae ve Asteraceae familyalarıdır.</Özetçe>
<Anahtar>Dervişli, Flora, Eşme, Uşak, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kıbrıs Florası için Yeni Bir Kayıt: Solanum angustifolium Mill. (Solanaceae)</Başlık>
<Özetçe>Yıldırım ve Geçitkale köyleri arasında kalan tarım alanlarından toplanan Solanum angustifolium Mill. (Solanaceae) Kuzey Kıbrıs florası için yeni bir kayıt olarak bildirilmiştir. S. angustifolium Mill. türünün ayırt edici özellikleri açıklanarak fotoğrafları verilmiştir. Ayrıca yetişme ortamı belirtilmiştir. </Özetçe>
<Anahtar>Solanaceae, Solanum angustifolium, Yeni kayıt, Geçitkale- Yıldırım, Kıbrıs </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Denizli’den (Türkiye) köygöçüren mantarı (Amanita phalloides) zehirlenmesi</Başlık>
<Özetçe>Bu çalışmada, Denizli İlinde doğal olarak yayılış gösteren köygöçüren mantarından (Amanita phalloides) kaynaklanan iki zehirlenme vakası rapor edilmektedir. Zehirlenmeye neden olan türün genel özellikleri ile beraber zehirlenme vakaları da verilerek kısa tartışması yapılmıştır.</Özetçe>
<Anahtar>Mantar zehirlenmesi, Köygöçüren mantarı, Denizli, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Nadir endemic olan Sivrihisar Misk Sümbülü (Muscari sivrihisardaghlarensis) nün bazı morfo-anotomik özellikleri</Başlık>
<Özetçe>Bu çalışmada, Orta Anadolu’da yayılış gösteren nadir endemik Muscari sivrihisardaghlarensis Yıldırımlı - B. Selvi (Sivrihisar Misk Sümbülü) türü üzerinde bazı morfo-anatomik incelemeler yapılmıştır. M. sivrihisardaghlarensis’in anatomik özellikleri, detaylı morfolojik deskripsiyonu ve bir yayılış haritası verilmiştir. Ayrıca taksonun koruma statüsü ilk kez belirlenmiştir. Anatomik özellikler için kök ve skap enine kesitleri ile yaprak enine ve yüzelsel kesitleri incelenmiştir. M. sivrihisardaghlarensis’ in belirlenen morfo-anatomik özellikleri tip deskripsiyonu ve yakın ilişkili olduğu türler ile karşılaştırılmıştır. </Özetçe>
<Anahtar>Asparagaceae, Muscari sivrihisardaghlarensis, anatomi, morfoloji, endemi</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kemaliye (Erzincan) ilçesinde gıda olarak tüketilen bitkiler ve bölgeye has diğer yiyecekler</Başlık>
<Özetçe>Bu çalışma, Kemaliye ilçesinde gıda olarak tüketilen bitkileri belirlemek ve bölgeye özgü yemekleri incelemek amacıyla yapılmıştır. Bölgede 20 familyaya ait 37 taksonun gıda olarak farklı biçimlerde tüketildiği belirlenmiştir. Çalışma kapsamında yörede yaygın olarak üretilen 34 geleneksel yiyecek [mürver reçeli, lök, beş ateş, karadut pekmezi, dut pekmezi, zitrin, kiriş, ceviz sürgünü, cevizli taze fasulye, pestil kavurma (çullama), kör dolma, perhis dolması (cevizli dolma), çavutlu (un) çorbası, kayısı kavurma, düğürcük, aşlık çorbası (badiç), çökelik piyazı, yoğurtlu çorba, eset gaygana, küp tarhanası, kuru dut hoşafı, ayva galiyesi, kuru kemik yahnisi (badiç yahnisi), zürbiye, un helvası, doldurma kaburga, göden, ekmek kavurma, kaburga pilavı, Kemaliye keşgeyi, gendüme pilavı ve peynir kavurma] detaylı olarak incelenmiştir. </Özetçe>
<Anahtar>Yenen bitkiler, Yerel tüketim, Gıda, Kemaliye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Trabzon ili Dernekpazarı ilçesinin briyofit florası</Başlık>
<Özetçe>2011 ve 2012 yılları arasında, Trabzon ilinin Dernekpazarı ilçesinin briyofit florası araştırıldı. Farklı lokalitelerden 63 genusa (8 ciğerotu ve 55 yapraklı karayosunu) ait toplam 95 briyofit belirlendi. Bunlardan 12 tanesi çiğerotu ve 83 tanesi yapraklı karayosunudur. Araştırma alanı, 1961 yılında Henderson tarafından yapılan Türkiye kareleme sisteminde, A4 karesinde yer almaktadır. 3 takson (Fissidens bryoides Hedw., Fissidens pusillus (Wils.) Milde ve Timmiella barbuloides (Brid.) Mönk.) A4 karesi için yeni olarak kaydedilmiştir. Ayrıca, Trichocolea tomentella (Ehrh.) Dumort bu makale ile Türkiye’den ikinci kez rapor edilmektedir. Bunun yanında, taksonların alındığı lokaliteler ve substratları da verilmiştir.</Özetçe>
<Anahtar>Briyofitler, Trabzon ili, Dernekpazarı, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sarız (Kayseri) yöresi makromantarları</Başlık>
<Özetçe>Çalışma 2011-2012 yılları arasında Sarız (Kayseri-Türkiye) yöresinden toplanan makromantar örnekleri üzerinde gerçekleştirilmiştir. Arazi ve laboratuar çalışmaları sonucunda, Ascomycota and Basidiomycota bölümlerine ait iki sınıf, 22 familya ve 45 cins içinde yer alan 54 takson belirlenmiştir. Taksonların tamamı bölge için yeni kayıttır. </Özetçe>
<Anahtar>biyoçeşitlilik, makrofunguslar, Sarız, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>

<Başlık>Burdur gölü çevresi florası </Başlık>
<Özetçe>Bu araştırma Burdur Gölü çevresinin florasını tespit etmek amacıyla yapılmıştır. Araştırma alanı Davis’in Grid sistemine göre C3 karesi içinde yer almaktadır. Araştırma bölgesinden toplanan yaklaşık 1005 bitki örneğinin değerlendirilmesi sonucu 70 familya, bu familyalara ait 275 cins ve bu cinslere ait 465 takson tespit edilmiştir. Araştırma alanında takson sayısı bakımından en zengin familya Compositae (Asteraceae) familyası, takson sayısı bakımından en zengin cins ise Centaurea L. cinsidir. Tespit edilen endemik takson sayısı 49 olup toplam takson sayısına oranı % 10,53’dür. Taksonların fitocoğrafik bölgelere göre dağılımları şu şekildedir: İran-Turan Elementi 55 takson (% 12,04), Avrupa-Sibirya Elementi 23 (% 4,95) takson, Akdeniz Elementi 98 takson (% 21,07), 289 takson (% 61,95) geniş yayılışlı (çok bölgeli) ve fitocoğrafik bölgesi tanımlanmamış olanlardır.</Özetçe>
<Anahtar>flora, C3 karesi, Burdur gölü, Burdur, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiyenin bazı Genista türlerinin tohum morfolojisi </Başlık>
<Özetçe>Birçok Angiosperm familyasında tohum makro ve mikromorfolojisi taksonomik öneme sahiptir. Bu çalışmada, Türkiye’de yetişen bazı Genista tohumlarının stero ve taramalı elekton mikroskobu (SEM) kullanılarak morfolojileri çalışılmıştır. Sonuçlar göstermektedir ki, tohum boyutları ve renkleri cinsin seksiyonlarının sınıflandırılmasında taksonomik değere sahiptir. Bununla birlikte tohum yüzeyi taksonlar arasında az ya da çok farklıdır ve Türkiye’de cinsin seksiyon sınıflandırmasında anlamlı değildir. </Özetçe>
<Anahtar>Fabaceae, Genista, Morfoloji, tohum, SEM. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kalecik dağı alanında etnobotanik bir araştırma (Şalıurfa, Güneydoğu Anadolu)</Başlık>
<Özetçe>Bu araştırmada 2002-2003 yılları arasında florası tespit edilen Kalecik Dağının etnobotanik özelliklerinin ortaya çıkarılması amaçlanmıştır. Araştırma alanı Şanlıurfa il sınırları içerisinde ve Grid sistemine göre C7 karesindedir. Araştırma bölgesinde 39 familyaya bağlı 140 cins ve 238 takson tespit edilmiştir. Çalışma sırasında bölgeden tespit edilen 5 ayrı yerleşim birimine farklı zamanlarda gidilerek önceden hazırlanmış anketler farklı kişiler üzerinde uygulandı. Anketler, 4’ü çocuk, 25 erkek ve 9 kadın olmak üzere toplam 34 denek üzerinde, toplanmış bitkilerin gösterilmesi şeklinde yapıldı. Araştırma alanından toplanan 238 taksondan yalnızca 126 tanesinin yöresel isimlerinin bulunduğu tespit edildi. Bu bitkilerin 38 tanesinin yiyecek olarak, 37 tanesinin tedavi amaçlı, 32 tanesinin yem bitkisi olarak, 5 tanesinin süs bitkisi olarak, 5 tanesinin süpürge yapımında, 5 tanesinin yakacak olarak, 4 tanesinin boyama amaçlı, 3 tanesinin çocuklar tarafından oyun amaçlı, 3 tanesinin de indikatör bitki olarak kullanıldığı tespit edilmiştir. Ayrıca bu bitkilerden 11 tanesinin zararlı etkilerinin olduğu anketler sonucu tespit edilmiştir. </Özetçe>
<Anahtar>Flora, etnobotanik, Kalecik dağı, Şanlıurfa </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Eskişehir’de Şeker Mısırı İle Karışık Ekilen Bodur Fasulyede Farklı Ekim Düzenlemelerinin Verim Ve Verim Ögelerine Etkileri </Başlık>
<Özetçe>Bodur fasulye (Göynük 98) ve şeker mısırın (Merit F1) karışık ekiminde en uygun ekim düzenlemelerinin bodur fasulyenin verim ve verim ögelerine etkilerini belirlemek amacıyla yürütülen bu çalışma 2009 ve 2010 yıllarında Eskişehir Osmangazi Üniversitesi Ziraat Fakültesi araştırma ve uygulama tarlalarında yürütülmüştür. Çalışma için tesadüf blokları deneme desenine göre 4 tekrarlamalı deneme kurulmuş, ekim düzenlemeleri; 2 sıra fasulye:2 sıra mısır, 4 sıra fasulye:4 sıra mısır, 1 sıra fasulye:1 sıra mısır, kapama fasulye ve kapama mısır olarak uygulanmıştır. Çalışmanın yürütüldüğü her iki yılda elde edilen verilerin ayrı ve birleştirilmiş değerlendirilmesine göre karışık ekim düzenlemelerinin incelenen özelliklerden bitki ağırlığı (g), bitkide bakla sayısı, bitkide tane ağırlığı (g), bin tane ağırlığı (g) ve verim (kg/da) üzerine olan etkisi istatistik anlamda önemli bulunmuştur. Bakla boyuna olan etkileri ise yıllar içinde önemli olmuştur. İki yılın birlikte değerlendirilmesi, incelenen özellikleri yılların ve ekim düzenlemelerinin birlikte etkilediğini göstermiştir. 2009 ve 2010 yılları verileri ve iki yılın ortalamalarından elde edilen değerlere göre; bitki ağırlığı, bitkide bakla sayısı, bitkide tane ağırlığı, baklada tane sayısı, bin tane ağırlığı ve verim özellikleri bakımından en iyi sonuçları 4M+4F ekim düzenlemesi vermiştir.</Özetçe>
<Anahtar>karışık ekim, bodur fasulye, ekim düzenlemeleri, verim ögeleri, verim </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Sarımsak Dağı ve Körkün Vadisi Briyofit Florası (Pozantı-Adana/Türkiye) </Başlık>
<Özetçe>Bu çalışmada Sarımsak Dağı ve Körkün Vadisi'nin briyofit florası araştırılmıştır. 2011-2012 yılları arasında çalışma alanından toplanan 1081 briyofit örneğinin teşhisi sonucunda 22 familya, 51 cinse ait 142 takson belirlenmiştir. Bunlar arasından 22 tür ve tür altı takson Henderson (1961) tarafından adapte edilen Türkiye kareleme sistemine göre C13 karesi için yeni kayıttır. Schistidium papillosum Culm, S. dupretii (Thér.) W.A. Weber ve Didymodon bistratosus Hébr. - R.B.Pierrot Türkiye'den ikinci kez rapor edilmiştir.</Özetçe>
<Anahtar>briyofit, flora, Sarımsak dağı, Körkün vadisi, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’deki Campyliadelphus elodes (Lindb.) Kanda (Amblystegiaceae) üzerine notlar</Başlık>
<Özetçe>Campyliadelphus elodes (Lindb.) Kanda ilk kez 2010 yılında Ezer ve Cangül tarafından Türkiye’nin Batı Karadeniz (Düzce ili) Bölgesi’nden rapor edildi. Şimdi, bu çalışma ile, ikinci kez Türkiye’nin Doğu Karadeniz Bölgesi’nden (Artvin ili) ve A5 karesinden rapor edilmektedir. Türün ayrıntılı tanımlaması ile birlikte onun ekolojisi ve toplandığı lokaliteler verildi. </Özetçe>
<Anahtar>Karayosunu florası, biyolojik çeşitlilik, Campyliadelphus, Amblystegiaceae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Origanum onites ve O. majorana (Lamiaceae) türleri üzerinde anatomik, morfolojik ve ekolojik çalışmalar</Başlık>
<Özetçe>Bu çalışma Batı Anadolu Böldesi’nde farklı lokalitelerde yayılış gösteren 2 Origanum L. türünün (Origanum onites L., O. majorana L.) anatomik, morfolojik ve ekolojik özelliklerini incelemek amacıyla yapılmıştır. İncelenen türlerden O. majorana' da gövdenin tomentos tüylü, dik veya yaslanıcı, çiçek durumunun ise panikulat olduğu; O. anites' de ise gövdenin glandular pilos tüylü, çiçek durumunun ise yalancı korimbus şeklinde olduğu görülmüştür. Kök anatomisinde mantarlaşmış dokularda farklılıklar görülürken, gövdede ise O. majorana' da tüyler bulunmaktadır. Her iki tür tek sıralı izodiyametrik epidermal hücre, köşe kollenkiması, 1-2 sıralı endodermis, açık kollateral iletim demetleri ve öz kolları bakımından benzerlik; parankimatik öz hücreleri ise farklılık göstermektedir. Her iki türün yaprakları dorsiventral ve tek sıralı epidermal yapı gösterir. O. majorana’ da tüyler daha yoğundur. Stoma frekansları ve peltat salgı tüyleri birbirinden farklılık göstermektedir. Ekolojik açıdan, türlerin yetişme ortamları, toprağın fiziksel ve kimyasal özellikleri farklıdır.</Özetçe>
<Anahtar>Origanum, anatomi, morfoloji, ekoloji</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’ de yayılış gösteren bazı endemik Hieracium (Asteraceae) taksonlarının ITS dizilerine dayalı akrabalıkları </Başlık>
<Özetçe>Bu çalışmada, 10 endemik Hieracium L. taksonuna ait 13 farklı birey, nüklear ribozomal DNA ITS bölgesinin cinsin akarabalık ilişkilerini ortaya koyabilecek yeni bilgiler sağlayıp sağlayamayacağını belirlemek amacıyla karşılaştırılmıştır. Bunun için öncelikle Kuzey Doğu Anadolu Bölgesi’nin değişik yerlerinden toplanan bireylerin sağlıklı yapraklarından genomik DNA’ları elde edilmiştir. Evrensel oligonükleotidler kullanılarak bireylere ait ITS bölgeleri polimeraz zincir reaksiyonu ile çoğaltılmıştır. Taksonlar arasındaki filogenetik ilişkiyi ortaya çıkarmak için Neighbour-Joining (NJ) ve Maksimum Parsimoni (MP) ağaçları çizilmiştir. Baz dizinlerinin hizalanması sonucu 710 karakterden oluşan bir veri seti elde edilmiş ve örnekler arasındaki divergens değerlerinin % 0.0-2.1 arasında değiştiği bulunmuştur. ITS bölgesi taksonlar arasındaki ilişkiyi açıklama da yeterli bilgi sağlamasına rağmen analiz sonucu elde edilen NJ ve MP ağaçlarının topolojileri, cinsin seri seviyesinde geleneksel taksonomik verileriyle uyum göstermemiştir. </Özetçe>
<Anahtar>Asteraceae, Hieracium, ITS, nrDNA, Türkiye</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kaz dağları bölgesinden (Ida dağı) yer böceği (Carabidae:Coleoptera) kayıtları</Başlık>
<Özetçe>Bu çalışmada Kaz Dağları ve yakın çevresinden Carabidae’nin Carabini, Harpalinii, Zabrini, Cicindelini tribuslarına ait 9 yer böceği kaydı sunulmaktadır. Tespit edilen türler Kaz Dağları’ndan ve Balıkesir ilinden ilk kez kaydedilmiştir. Türlerin Türkiye ve Dünya yayılışları ile ilgili bilgiler verilmiştir.</Özetçe>
<Anahtar>Carabidae, yer böcekleri, Kaz dağları, Ida dağı, fauna</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Diploid ve doğal tetraploid Trifolium pratense’de olgun polenin ince yapısı</Başlık>
<Özetçe>Bu çalışmada, diploid ve doğal tetraploid Trıfolıum pratense L. (Elçi çayırüçgülü)’ de tetrad evresinden olgun polen evresine kadar polenlerdeki ultrastrüktürel değişmeler incelenmiştir.Hem diploid hem de tetraploid örneklerde olgun polenlerin iki hücreli olduğu, generatif hücrenin oval şekilli ve polen çeperine yakın yer aldığı, vejetatif hücrenin ise elipsoidal şekilli olduğu gözlendi. Her iki tipde de vejetatif hücrede çok sayıda küçük vesiküller, ribozom ve mitokondri mevcuttur. Granülsüz endoplazmik retikulum (ER), plastidler ve diktiyozomlar az sayıdadır. Tetraploid polenlerde generatif hücre çevresinde bol miktarda hücre membranına paralel ER katlanmaları dikkati çekmiştir. Az sayıda mitokondri, ribozom ve vesikül içeren generatif hücrenin merkezi olarak yer alan büyük bir çekirdeğinin bulunduğu gözlenmiştir. Her iki tipde de elektronca yoğun çok miktarda vesiküllerin bulunması dikkati çekmiştir.</Özetçe>
<Anahtar>olgun polen, Trıfolıum pratense., ince yapı </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Yaban hayvanlarının envanterinde iz ve belirtilerin kullanımı: Gölcük-(Isparta)Tabiat Parkı’nda bir uygulama</Başlık>
<Özetçe>Bu çalışmada, Isparta-Gölcük Tabiat Parkı’nda memeli büyük yaban hayvanlarına yönelik yürütülen envanterde, hayvanlara ait iz ve belirtilerin zaman ve mevsim gibi çeşitli faktörlerin etkisi altında nasıl değişlikler gösterdiğini ve bu değişimlere göre izlerin doğru teşhisi için neleri bilmek gerektiği araştırılmıştır. Rastlanan iz ve belirtilerde çeşitli faktörlerin etkisiyle meydana gelen değişimler ve farklılıklar tespit edilmiş ve sebepleri açıklanmıştır. Gözlemler 1250 örnek alında gerçekleştirilmiştir. Her örnek alanda memeli büyük yaban hayvanlarından, Yaban tavşanı (Lepus capensis L.), Yaban domuzu (Sus scrofa L.), Porsuk (Meles meles L.), Kaya sansarı (Martes foina L.), Tilki (Vulpes vulpes L.) ve Kurt (Canis lupus L.)’ a ait iz ve belirtiler kaydedilmiştir. Mevsim, beslenme, zaman, rüzgâr gibi çeşitli faktörlerin etkisiyle yaban hayvanlarına ait iz ve belirtilerin çeşitlilik gösterdiği tespit edilmiştir. Sıralanan faktörlerin iz ve belirtileri içerik, kıvam, yoğunluk, şekil ve yapı bakımından nasıl etkilediği belirlenmiştir. Son olarak ilgili literatür ve çalışmada edinilen tecrübeler ışığında, iz ve belirtilerden yararlanarak, benzer çalışmaları gerçekleştirecek olan araştırmacıların dikkat etmeleri gereken hususların altı çizilmiştir. </Özetçe>
<Anahtar>Yaban hayatı envanteri, yaban hayvanları, iz ve belirtilerin teşhisi, iz ve belirtilerde varyasyon</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Endüstriyel kaynaklı ağır metal kirliliğinin buğday çeşitleri üzerindeki ekotoksikolojik etkilerinin belirlenmesi </Başlık>
<Özetçe>Bu çalışmada, endüstriyel kaynaklı ağır metallerin (Cr, Cu, Ni, Fe, Zn) ülkemizde yaygın olarak üretimi yapılan 17 buğday (Triticum aestivum) genotipi (“Altay-2000”, “Altıntaş-95”, “Aytın-98”, “Bezostaja-1”, “Çetinel-2000”, “Gerek-79”, “Harmankaya-9”, “Kıraç”, Kırgız-95”, “Kunduru-1149”, “Kutluk-94”, “Kümbet-2000”, “Sönmez-2001”, “Sultan-95”, “Süzen-97”, “Yelken-2000” ve “Yıldız-98”) tohum çimlenmesi üzerindeki etkilerinin belirlenmesi amaçlanmıştır. Deneyler için her bir çeşide ait tohumlar 100’erli gruplar halinde sayılıp, steril petri kapları içinde, iklim kabininde, 12/12 saat aydınlık fotoperiyotta, 22±1?C’de, dörder tekrarlı olmak üzere ve ağır metallerin 3 farklı konsantrasyonunda (100, 200 ve 300 µM) yapılmıştır. Tüm sonuçlar topluca değerlendirildiğinde ağır metaller, incelenen buğday çeşitlerinin tohum çimlenmesi üzerindeki etkilerinin istatiksel bakından önemli olduğu; çinkonun çimlenme üzerindeki etsinin en az, bakırın en yüksek olduğu görülmüştür. Buğday genotipleri ağır metallere duyarlık düzeyleri bakımından karşılaştırıldığında; 17 genotip arasında en duyarlı “Kutluk-94” çeşidi olduğu, buna karşın en dayanıklı çeşidin ise “Kunduru-1149” çeşidinin olduğu belirlenmiştir. Sonuç olarak ağır metallerin buğdayda çimlenmeyi engelleyerek üretim kayıplarına neden olduğu; ağır metal kirliliğine maruz kalmış tarım alanlarında, hem yüksek verim almak, hem de bu alanların fitoremediasyonunda “Kıraç” ve “Kunduru-1149” çeşitlerinin kullanılabileceği saptanmıştır.</Özetçe>
<Anahtar>ağır metal; buğday; çimlenme; ekotoksikoloji; kirlilik; fitoremediasyon </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kazdağları’nda (Edremit /Balıkesir) yetişen Thymus pulvinatus ve T. cherlerioides (Lamiaceae) türleri üzerinde karşılaştırmalı mikromorfolojik ve anatomik araştırmalar </Başlık>
<Özetçe>Bu araştırmada, Kazdağları’ ndan toplanan ve morfolojik olarak birbirine yakın olan iki endemik tür üzerinde mikromorfolojik ve anatomik çalışmalar yapılarak türler arasındaki benzerlik ve farklılıklar ortaya konmuştur. Anatomik çalışmalar için gerekli bitki örnekleri Kazdağları’ ndan toplanmıştır. Mikromorfolojik çalışmalarda taksonların gövde ve yapraklarındaki epidermis yüzeyi ve tüy yapısı hem Işık mikroskopunda (LM) hem de Elektron mikroskobunda (SEM) incelenmiştir. Anatomik çalışmalarda, taksonların gövde ve yapraklarından alınan enine kesitler incelenerek elde edilen anatomik karakterler karşılaştırmalı olarak tabloda gösterilmiştir. Ayrıca hücre ve dokuların mikroanatomik ölçümleri de hesaplanmıştır. Araştırma sonucunda taksonların gövde anatomik kesitlerinin şekillerinde ve korteks tabakasında farklılıklar gözlenmiştir. Yaprak enine kesitlerinde, mezofil tabakası dorsiventral ve orta damarlarında sklerankima tabakası geniş yer kaplamaktadır. Yüzeysel kesitlerde stoma tipi diasitik ve epidermis hücreleri ile aynı seviyede (amfistomatik) olduğu belirlenmiştir. Mikromorfolojik çalışmalarda trikom tipinin örtü ve salgı tüylerinden (kapitat ve peltat) oluştuğu ve Thymus pulvinatus’ un gövde ve yapraklarının Thymus cherlerioides’e göre daha yoğun olarak örtü ve salgı tüyleri taşıdığı görülmüştür.</Özetçe>
<Anahtar>anatomi, Kazdağları, Lamiaceae, mikromorfoloji, Thymus, tüy </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye’den bilmece gibi bir tür olan Smyrnium galaticum’a katkılar</Başlık>
<Özetçe>Smyrnium galaticum Czeczott ilk olarak Kuzey Anadolu Çankırı-Eldivan çevresinden Czeczott tarafından toplandı. Türkiye florası hazırlanırken P.F. Stevens tarafından bu tür iyi bilinmeyen türler arasına kondu ve tür ayırım anahtarında yer almadı. Bu makalede türün morfolojik karakterleri tartışıldı. İlave olarak türün tanımı genişletildi,  ekolojisi, koruma statusü, S. cordifolium’dan farkları ve merikarplarının fotoğrafları verildi. </Özetçe>
<Anahtar>Smyrnium, taksonomi, koruma status, Apiaceae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Phanerochaete chrysosporium tarafından bazı reaktif tekstil boyalarının renk giderimi ve detoksifikasyonu </Başlık>
<Özetçe>Tekstil endüstrisi, kullanılan hammaddelerin ve kimyasal maddelerin, gerçekleştirilen işlemlerin ve her işlem için uygulanan teknolojinin çeşitliliği nedeniyle değişken bir yapıya sahiptir. Tekstil sektöründe birçok yardımcı kimyasal maddenin yanında, sayısız renk ve türde boyarmadde kullanılmakta ve buna bağlı olarak gerek üretim gerekse kullanım sırasında çok miktarda renkli atık su açığa çıkmaktadır. Çalışmamızda boyarmaddelerin maliyeti düşük ve kısa sürede biyolojik olarak arıtılması amaçlanmaktadır. Bu amaçla beyaz çürükçül mantar olan Phanerochaete chrysosporium kullanılmıştır. Bu çalışmada bazı reaktif tekstil boyalarının (Blue 49, Orange 12, Orange 13, Red 31, Black 5, RBBR) renk giderimini etkileyen parametreler Phanerochaete chrysosporium için optimize edilmiştir. Farklı pH (3.5, 4.5, 5.5 ve 6.5), boya konsantrasyonu (25, 50 ve 100 mg/l ) çalkalama hızı (100, 150 ve 200 rpm) ve sıcaklığın (25, 30, 35 ve 40°C) renk giderimi etkisi araştırılmıştır. Boyaların optimum koşullardaki degradasyon yüzdeleri % 74 ile % 95 arasında değişmiştir. Parçalanmaya en dirençli boya Orange 12 ve Orange 13’dür. En hızlı parçalanabilen ise Blue 49 ve RBBR’ dir. Renk giderimi için en uygun koşulların pH 4,5 boya konsantrasyonu 50 mg/l, çalkalama hızı 200 rpm ve sıcaklığın 30°C’de olduğu belirlenmiştir. </Özetçe>
<Anahtar>beyaz çürükçül mantarlar, Phanerochaete chrysosporium, renk giderimi ve tekstil boyaları. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Alaşehir (Manisa) yöresindeki aktarlarda satılan tıbbi bitkiler ve kullanım özellikleri </Başlık>
<Özetçe>Bu çalışmada, Alaşehir ve çevresinde bulunan aktarların, yöre halkına satmış olduğu tıbbi bitkiler tespit edilmiş ve bu bitkilerin insanlar tarafından hangi hastalıklarda kullanıldığı ve kullanım yöntemleri ortaya konulmuştur. Çalışma süresince, Alaşehir (Manisa) ve çevresinde tıbbi bitkiler satan 4 aktar dükkanı tespit edilmiştir. Daha sonra bu aktarlardan, çoğunlukla öğütülmüş yada kurutulmuş olarak satılan tıbbi bitkilerden örnekler alınmış ve Türkiye florası başta olmak üzere çeşitli farmakognozi eserlerinden faydalanılarak teşhişleri yapılmıştır. Araştırma sonucunda yörede tıbbi amaçlarla kullanımı yaygın olan 29 familyaya ait 52 takson belirlenmiştir. Bu bitkilerin familyaları alfabetik sıraya göre dizilerek, bilimsel ve yöresel isimleri, kulllanılan kısımları, kullanım yöntemleri ve kullanım amaçları tablo halinde gösterilmiştir. En fazla kullanımı olan türlerin bulunduğu familyaların Lamiaceae (% 21) olduğu onu Fabaceae (% 6) ve Zingiberidaceae (% 6)’ nin izlediği görülmüştür. Aktarlarda satışı en fazla olan türler ise Bilyalı Kekik (Origanum onites L.), Civanperçemi (Achillea millefolium L.) ve Keten (Linum usitatissimum L.) olarak tespit edilmiştir. Tıbbi bitkilerin aktarlar tarafından yöre halkına daha çok mide-bağırsak, soğuk algınlığı, gribal enfeksiyonlar, romatizma, bronşit ve zayıflama gibi rahatsızlıklar için satıldığı belirlenmiş ve bu bitkilerin daha çok infüzyon, dekoksiyon ve toz gibi yöntemlerle kullanıldığı görülmüştür. </Özetçe>
<Anahtar>Alaşehir, Manisa, etnobotanik, tıbbi bitkiler, aktar </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Rize İlinin Etnobotanik Özellikleri </Başlık>
<Özetçe>Bu çalışma, Rize ilindeki 5 ilçede kullanılan bitkilerin etnobotanik özelliklerini, kullanım alanlarını ve yerel isimlerini tespit ederek, bu yörede halkın kaybolmaya yüz tutmuş kültür zenginliğinin yanı sıra, ekonomik öneme sahip olanlarının belirlenmesi amacıyla, 2011-2012 yılları arasında yapılmıştır. Araştırma alanında saptanan 56 familyaya ait 113 taksonun, 78’i tedavi, 43’ü gıda, 19’u hayvanlarda tedavi ve yem, 8’i baharat ve çay, 26’sının ise farklı amaçlarla kullanıldığı tespit edilmiş olup, bu bitki türlerinin familyalara göre dağılımı ve yüzdeleri hesaplanmıştır. Buna göre ilk beş familya şu şekilde sıralanmaktadır: Asteraceae familyası 14 takson (% 12), Rosaceae familyası 11 takson (% 10), Lamiaceae (Labiatae) familyası 10 takson (% 9), Ericaceae ve Fabaceae (Leguminosae) familyaları ise 4’er takson (% 4). Yöre halkının tıbbi ya da diğer amaçlarla en çok kullandıkları bitkiler Camellia sinensis (L.) Ktze.,Laurocerasusofficinalis Roem., Sambucusebulus L., Plantagomajor L. subsp. major, Rubus sp.,Urticadioica L.’dır. Bitkilerin en çok kullanım şekli dekoksiyon ve infüzyon şeklinde olduğu saptanmıştır. Datiscacanabinna’nın arıcılıkta arıları korumak için, Setariaglauca(L.) P. Beauv.’nın insan ve kuşlar için gıda amaçlı olarak kullanıldığı ilk defa bu çalışmayla ortaya çıkmıştır.Bitkilerin şifa amaçlı en çok kullanıldığı durumlar mide rahatsızlıkları, hemoroit, solunum yolu rahatsızlıkları, idrar yolu rahatsızlıkları, yara temizleme ve cilt hastalıklarıdır. </Özetçe>
<Anahtar>etnobotanik, geleneksel kullanım, tıbbi bitki, aromatik bitki, Rize </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Elazığ Bölgesinde yetişen bazı Centaurea L. türleri üzerinde nümerik taksonomik çalışmalar</Başlık>
<Özetçe>Centaurea L. cinsine dahil Elazığ civarında yetişen C. carduiformis DC. subsp. carduiformis var. carduiformis, C. kotschyi (Boiss. - Heldr.) Hayek var. kotschyi, C. drabifolia Sibth. - Sm. subsp. drabifolia, C. cynarocephala Wagenitz, C. balsamita Lam., C. kurdica Reichardt., C. behen L., C. derderifolia Wagenitz, C. virgata Lam., C. polypodifolia Boiss. var. polypodifolia, C. polypodifolia Boiss. var. pseudobehen Wagenitz, C. saligna (C. Koch), C. iberica Trev., C. aggregata Fisch. - Mey. ex DC. subsp. aggregata, C. urvillei DC. subsp. urvillei, C. urvillei DC. subsp. armata Wagenitz, C. urvillei DC. subsp. hayekiana Wagenitz, C. solstitialis L. subsp. solstitialis taksonları üzerinde morfolojik incelemeler yapılmış ve bu incelemelerde elde edilen morfolojik karakterler bu taksonların nümerik analizinde kullanılmıştır. Birbirine en yakın ve en uzak taksonlar belirlenmiş, bu bulgular klasik taksonomi sonuçları ile karşılaştırılmıştır. Nümerik taksonomik sonuçlar Türkiye Florası ile aynıdır. Ayrıca taksonların ayrılmasında en etkili olan karakterler belirlenerek Türkiye Florası’nda kullanılan karakterlerle karşılaştırılmıştır.</Özetçe>
<Anahtar>Asteraceae, Centaurea, Nümerik Taksonomi, Morfoloji, Elazığ</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Türkiye florası için yeni bir kayıt: Carduus transcaspicus Gand. subsp. macrocephalus (Arènes) Kazmi</Başlık>
<Özetçe>Carduus transcaspicus Gand. subsp. macrocephalus (Arènes) Kazmi’nin Türkiye’deki yayılışı belirlenmiştir. Carduus transcaspicus subsp. macrocephalus ile yakın akraba türleri arasındaki farklılıkları tartışılmıştır. Ayrıca, betimi, lokaliteleri, yayılış haritası ve akraba türleri ile ayrım anahtarı verilmiştir. </Özetçe>
<Anahtar>compositae, morfoloji, revizyon, taksonomi, yeni kayıt</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kütahya/Altıntaş ovasındaki Büyük Toy Kuşu (Otis tarda)'nun populasyonu üzerine bir çalışma</Başlık>
<Özetçe>Büyük toy kuşu (Otis tarda), Otididae familyasının Batı Palearktik de bulunan türlerinden en büyük olanıdır ve erkek toy kuşu, uçabilen en ağır kuşlardan biridir. Bu tür, Küresel Tehlikedeki Kuşlar Listesi’nde (IUCN, 2011) Hassas ‘Vulnerable’ ve Bern sözleşmesinde EK-II statüsündedir. Toy kuşunun dünya populasyonu, şu anki tahminlere göre 44.054 ile 57.005 birey arasındadır ve en geniş populasyon İspanya’dadır (% 57-70). Türkiye ise dünya populasyonunun % 1-2’ sini barındırmaktadır. Büyük toy kuşu populasyonunun sayımları Mart 2010-Ekim 2011 ve Mart-Mayıs 2012 tarihleri arasında Kütahya ili Altıntaş ilçesinde bulunan Yaban Hayatı Geliştirme Sahası içinde gerçekleştirildi. 3 üreme dönemi, 2 yazlama ve 1 de kışlama dönemi olmak üzere toplamda 20 aylık arazi çalışmaları sonucunda, 1 toplanma (Lek) alanı içinde toplam 8 (2 erkek, 5 dişi ve 1 iki yaşında erkek) birey tespit edildi. Çalışma alanı içinde bu türü tehdit eden faktörler arasında pestisit ve rodentisit kullanımı, elektrik hatları ile çarpışmalar, altyapısal değişikliklerle (anayol ve havaalanı inşaatı) habitat kayıpları-kesikliliği, üreme alanları içindeki insan kaynaklı huzursuzluk ve yasadışı avcılık büyük öneme sahiptir. Bu nedenle, alanda yaşayan ve son derece tehlike altındaki bu populasyonun devamı için acil olarak koruma önlemleri alınması gerekmektedir. </Özetçe>
<Anahtar>Otis tarda, Büyük Toy Kuşu, Otididae, Türkiye </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Doğal meralardan toplanan çok yıllık çim (Lolium perenne) genotiplerinde bitkisel özelliklerinin belirlenmesi </Başlık>
<Özetçe>Bu çalışmanın amacı 2001 -2002 yıllarında Trabzon, Rize, Erzincan ve Erzurum bölgelerinde meralardan toplanan Lolium perenne (çok yıllık çim/ingiliz çimi) genotiplerinde morfolojik ve fizyolojik karakterlerin belirlenmesine çalışılmıştır. 31 adet toplanan 1 adet kontrol olmak üzere toplam 32 Lolium perenne genotipinde Erzurum iklim şartlarında bitki boyu, çiçek boyu, çiçek sayısı, tohum boyu, tohum eni, yandal sayısı, bitkinin duruşu, yaprak sayısı, çiçeklenme gün sayısı,tohum olgunlaştırma tarihi, bin tane ağırlığı, çimlenme hızı, çimlenme gücü, yaprak boyu, yaprak eni, sap kalınlığı ve başak boyu gibi bitki karakterleri belirlenmiştir. Sonuçlar göstermiştir ki; 1430, 1516, 1652, 1535, 1785, 1636, 1526 ve1541 nolu genotiplerin ileri ıslah programlarına aktarılması gerektiği ortaya konulmuştur. Bitki boyu indicator olarak esas alındığında tohum, verim, çiçek sayısı, çiçeklenme ve tohum olgunlaştırma tarihi ve çimlenme hızı Lolium perenne genotiplerinin seçiminde etkili karakterler olarak belirlenmiştir. Islah programlarında genotiplerin seçimi için daha fazla çalışmalara ihtiyaç vardır. </Özetçe>
<Anahtar>Lolium perenne,toplama, morfolojik, fizyolojik, karakterizasyon. </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Kale-Bolu Fındığı Tabiatı Koruma Alanı florası </Başlık>
<Özetçe>Kale-Bolu Fındığı Tabiatı Koruma Alanı’ndan 1990 ve 2011 yıllarında 449 bitki örneği toplandı. Örneklerin teşhis edilmesi sonucunda 58 familyaya ait 161 cins ve 240 takson tespit edildi. Örnekler ANKO, GAZI ve Orman Toprak ve Ekoloji Araştırmaları Enstitüsü herbaryumlarında muhafaza edilmektedir. Büyük familyalar ve takson sayıları sırasıyla şöyledir: Asteraceae (20), Rosaceae (19), Fabaceae (16), Lamiaceae (15), Poaceae (13), Caryophyllaceae (10), Brassicaceae (9), Plantaginaceae (8), Apiaceae (8) ve Boraginaceae (7). Türlerin fitocoğrafik bölgelere göre dağılımı ve oranları: Avrupa-Sibirya 67 (%27,9), Karadeniz 23 (%9,6), Akdeniz 12 (%5,0) İran-Turan 6 (%2,5), Hirkanya-Karadeniz 2 (%0,8) bilinmeyen veya birden fazla bölgeli 130 (%54,2) adettir. Çalışma alanındaki endemik takson sayısı 14, endemizm oranı ise %5,8’dir. Türkiye Bitkileri Kırmızı Kitabı’na göre Turanecio hypochionaeus (Boiss.) Hamzaoğlu (EN), Tripleurospermum rosellum var. album (Boiss. - Orph.) Hayek var. album E. Hossain ve Alchemilla compactilis Juz. (VU) tehlike altındadır. </Özetçe>
<Anahtar>corylus colurna, tabiatı koruma alanı, flora</Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>BİYOLOJİ</Etiket>
<Başlık>Hadim ve Taşkent yörelerinin (Konya-Türkiye) miksomisetleri ve ekolojisi </Başlık>
<Özetçe>Bu çalışma, 2007-2009 yılları arasında, Hadim ve Taşkent (Konya) ilçelerindeki 26 istasyondan toplanan materyaller üzerine yapılmıştır. Arazi ve laboratuvar çalışmaları sonucunda 58 takson tespit edilmiştir. Liste içerisinde verilmiş olan Comatricha pulchelloides Nann.-Bremek. Türkiye için yeni kayıttır.</Özetçe>
<Anahtar>Myxomycetes, yeni kayıt, Hadim, Taşkent, Konya </Anahtar>
<Kaynak>Biyolojik Çeşitlilik ve Koruma</Kaynak>
<TürkçeKarakter>Sorunsuz</TürkçeKarakter>
</makale>
</data>