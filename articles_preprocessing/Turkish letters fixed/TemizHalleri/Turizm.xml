<?xml version="1.0" encoding="UTF-8"?>
<data>
<makale>
<Etiket>Turizm</Etiket>
<Başlık>Spor Yapan ve Yapmayan 10–12 Yaş Grubu
Çocuklarda Benlik Saygısının İncelenmesi</Başlık>
<Özetçe>Bu çalışmanın amacı, spor yapan ve spor yapmayan 10–12 yaş aralığındaki çocukların, 
benlik saygıları arasındaki ilişkiyi ortaya koymaktır. Araştırmada 10–12 yaş grubundan 68 spor yapan 
ve 65 spor yapmayan çocuğun benlik saygılarını ölçmek için Morris Rosenberg tarafından geliştirilen 
Rosenberg Benlik Saygısı Ölçeği’nin alt ölçeklerinden olan Benlik Saygısı Ölçeği kullanılmıştır. 
Araştırmaya katılanların sos-yo-demografik özelliklerinin belirlenmesi içinde hazırlanmış olan kişisel bilgi formundan yararlanılmıştır. 
Verilerin istatistiksel analizi SPSS 17.0 programı ile yapılmıştır. Verilerin analizinde tanımlayıcı istatistikler (frekans, yüzde, ortalama) ile birlikte ben-lik saygısının spor yapma durumuna
 göre farklılaşmasının analizinde bağımsız gruplar için t-testi yapılmıştır. Sonuç olarak, spor yapanlar ile spor yapmayanların benlik saygısı puanları arasında, istatiksel olarak anlamlı bir fark bulunmuştur. 
Bu çalışma ile spor yapmanın, çocukların benlik saygılarını yükseltmede çok önemli bir etken olduğu anlaşılmıştır.</Özetçe>
<Anahtar>Benlik saygısı, çocuk, spor</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kent İçi Rekreasyon Parklarının
Rekreasyon Potansiyelinin Belirlenmesi</Başlık>
<Özetçe>Bu araştırmanın amacı, kent içinde bulunan rekreasyon parklarından Denizli Adalet
Parkı’nın rekreasyon potansiyelinin belirlenmesi ve kent halkının rekreasyon parklarından
en yüksek düzeyde verim almasını sağlamak için veri oluşturulmasıdır. Günümüzde
rekreasyonun bir ihtiyaç haline gelmesiyle birlikte insanların park, yeşil
alan ve açık hava alanları gibi kentin stresinden uzaklaştıracak alanlara yöneldiği
görülmektedir. İçerisinde spor ve rekreasyon aktivitelerini barındıran, doğa ile iç içe
olan bu alanların kent halkı tarafından en üst düzeyde kullanılabilirliğinin sağlanması
amacına göre düzenlenmesi gerekmektedir. Araştırmada Denizli Adalet Parkı’nın
rekreasyon potansiyelinin belirlenmesi için Gülez (1990) Yöntemi kullanılmıştır. Gülez
(1990) Yöntemi’ne göre yapılan değerlendirmeler sonucunda Adalet Parkı’nın
rekreasyon potansiyel değerleri belirlenmiştir. Elde edilen değerler sonucunda, rekreasyon
alanının peyzaj değeri 35 puan üzerinden 26, iklim değeri 25 puan üzerinden
23, ulaşılabilirlik değeri 20 puan üzerinden 11, rekreatif kolaylıklar değeri 20
puan üzerinden 16 puan almıştır. Elde edilen puanların toplamından, -10 puan üzerinden
-4 puan olumsuz etkenler değeri çıkartılmıştır. Tüm bu veriler sonucunda Denizli
Adalet Parkı’nın rekreasyon potansiyel değeri % 72 olarak bulunmuştur. Bu
araştırmanın sonuçları göstermektedir ki, Denizli Adalet Parkı Gülez (1990) Yöntemi’ne
göre nitelik bakımından “rekreasyon potansiyeli yüksek” olarak değerlendirilmektedir
ve bir rekreasyon alanından beklenenleri karşılama bakımından yüksek bir
potansiyele sahiptir.</Özetçe>
<Anahtar>Rekreasyon potansiyeli, kent içi park, Denizli</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Alışveriş İle Rekreasyonda Gri Bölge:
Rekreatif Alışveriş Üzerine Kuramsal Bir Çerçeve</Başlık>
<Özetçe>Bu çalışma, tüketicilerin alışverişi eğlence ve zevk ile deneyimlediği bir eylem olan
eğlencalışveriş ya da diğer bir ifade ile re kreatif alışveriş aktivitesini kapsamaktadır.
Rekreatif amaçlı alışverişle ilgili literatürdeki çalışmaların ülkemizde çok yeterli olmadığı
görülmektedir. Bu nedenle re kreatif alışverişe yönelik yapılacak kuramsal
ve uygulamalı çalışmalar, alışveriş merkezi yöneticilerinin ve perakendecilerin rakiplerine
göre daha iyi rekabet edebilir hale gelmesi açısından önem kazanmaktadır.
Çalışmanın amaçları; (1) boş zaman, rekreasyon ve alışveriş ilişkisini ortaya koymak,
(2) re kreatif alışverişin ve re kreatif alışveriş tüketicilerinin nitelikleri hakkında
bilgi dağarcığını genişletmek ve son olarak (3) perakende çevresine ve yöneticilerine
re kreatif alışveriş aktiviteleri ve tüketicileri için pratik öneriler sunmaktır. Bu çalışma,
gelecek araştırmalar için yönlendirici olacağı düşünülerek, alanda yapılmış
önceki araştırmaları içeren kuramsal bir çerçeve sunmaktadır.</Özetçe>
<Anahtar>Boş zaman, rekreasyon, rekreatif alışveriş, rekreatif alışveriş tüketicileri,
perakendeci.
</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turist Sağlığı Kapsamında Lejyoner Hastalığına Yönelik
Otellerin Değerlendirilmesi</Başlık>
<Özetçe>Teknolojik gelişmeler turizmde arz ve talebi arttırmakla kalmamış yeni düzenlemeler
de getirmiştir. Klasik turist tanımı yenilenmiş, tüketici haklarındaki iyileştirmeler, aşırı
rekabet, turistik ürünlere aracısız ulaşmanın yarattığı fiyat avantajı, ulaşımın hızlanması
ve kolay ulaşılabilirliği ve en önemlisi internet bu gelişmelere ivme kazandırmıştır.
Gidilen yerde karşılaşılacak sağlık ve benzeri riskler ile risklerin uygun şekilde
yönetilmesi sorunu turizmin gündemine oturmuştur. Bu risklerden biri de lejyoner
hastalığıdır. Ülkemizde 2001 yılından bu yana lejyoner hastalığı bildirimi zorunlu
hastalıklar listesinde yer almaktadır. Bu doğrultuda araştırmanın amacı etken lejyonella
bakterisinden dolayı meydana gelecek seyahat ilişkili lejyoner hastalığından
korunma ve kontrol yöntemlerinin alanda uygulanma biçimi, elde edilecek verilerin
analizi ile sonuçlarına göre iyileştirici ve geliştirici önerileri sunmaktır. 2007, 2008 ve
2009 yılları mayıs-ekim döneminde Kuşadası ve Bodrum bölgelerinden seçilen konaklama
işletmelerinden “Lejyoner Hastalığı Mücadelesi” için klor (kimyasal mücadele
için serbest klor) ve sıcak su derecelerinin (termal mücadele) kayıt edildiği raporlar
incelenmiştir. Örnek alınan otellerde EWGLI (Avrupa Lejyoner Enfeksiyonları
Çalışma Grubu) ve Sağlık Bakanlığı’nın istediği, kullanma suyunda klor bulundurma
ve sıcak suyun en az 50 ºC sunulması kıstasına bakılmıştır. 2007, 2008 ve 2009 yıllarından
elde edilen veriler incelendiğinde gerçekleşen toplam 254 otel ziyaretinin
105’inde (%41) klor ve sıcak su derecelerinden en az birinde uygunsuzluk tespit
edilmiştir. ANOVA testine göre özellikle üç yıldızlı otellerin dört yıldızlılara göre klor
kullanımları anlamlı bir şekilde daha düşük çıkmıştır. Su sıcaklıkları ise hem dört
hem de beş yıldızlı otellere göre anlamlı bir şekilde düşük çıkmıştır. Çalışma yılı
daha az olan (yeni) oteller klor konusunda daha duyarlı çıkmışlardır. Her 10 otelden
4’ünün bu konuda bilgilendirilmiş olmalarına rağmen, gerekleri yerine getirmedikleri
saptanmıştır.</Özetçe>
<Anahtar>Lejyoner hastalığı, lejyonella.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sokak Çocuklarına Yaptırılan Rekreasyon Aktivitelerinin
Yaşam Doyum Düzeylerine Etkisi</Başlık>
<Özetçe>Araştırmanın amacı sokak çocuklarına yaptırılan serbest zaman etkinliklerinin yaşam
doyum düzeylerine etkisinin incelenmesidir. SHÇEK 80.Yıl Çocuk ve Gençlik
Merkezine gelen yaş ortalamaları 12±26 olan 27 erkek çocuğa kurumun anlaşmalı
olarak kullandıkları açık ve kapalı spor tesislerinde haftada 2 gün, 2 saat olmak üzere
toplam 8 hafta rekreasyon aktivitelerinden; eğlenceli atletizm, yaratıcı drama,
eğitsel oyunlar, el becerilerini geliştirici oyunlar oynatılmıştır. Program öncesi ve
sonrası yaşam doyum düzeylerini belirlemek amacıyla Diener, Emmons, Larsen ve
Grifin tarafından geliştirilen ve Köker tarafından Türkçeye uyarlanmış yaşam doyum
ölçeği uygulanmıştır. Aktivite başlangıç ve bitimindeki gelişimlerin belirlenmesi için
yapılan wilcoxon testi sonucunda anlamlı fark bulunmuştur ( - .01). Bu da bize sokak
çocuklarına yapılan rekreasyon etkinliklerinin yaşam doyumlarında olumlu etkileri
olduğunu göstermektedir. </Özetçe>
<Anahtar>Sokak çocukları, yaşam doyum.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Üniversite Öğrencilerinin Sosyal Beceri Gelişimlerine
Dağcılık Eğitiminin Etkisi</Başlık>
<Özetçe>Araştırmanın amacı, Beden Eğitimi ve Spor Yüksekokulu’nda okuyan öğrencilerin
sosyal beceri düzeylerinde aldıkları dağcılık eğitimlerinin değişimler yaratıp yaratmadığının
belirlenmesidir. Çalışma grubunu 2008- 2009 eğitim-öğretim yılında Kocaeli
Üniversitesi Beden Eğitimi ve Spor Yüksek Okulu’nda öğrenim gören 47 öğrenci
oluşturmaktadır. Araştırmada kullanılan ölçme aracı sosyal beceri ölçeğidir
(SBÖE). Deneklere 4 ay boyunca dağcılık eğitimi verilmiş, bu eğitimlerin öncesinde
ve sonrasında SBÖE envanteri uygulanmıştır. Bu ölçekle elde edilen verilere betimsel
istatistiksel işlemler (ortalama, standart sapma) uygulandıktan sonra deneklerin
sosyal beceri düzeylerinin frekans ve yüzde değerleri belirlenmiştir. Deneklerin öntest
ve son-test ölçümleri arasındaki farklar Paired Samples T Testi ile, kız ve erkek
denekler arasındaki farklar ise Mann-Whitney U Testi ile analiz edilmiştir. Anlamlılık
düzeyi olarak 0.05 kullanılmıştır. Çalışmaya katılan deneklerin ilişkiyi başlatma becerileri
ön-test ve ekiple iş yapma becerileri ön-test değerleri arasında istatistiksel
olarak anlamlı farklılıklar saptanmıştır ( - ,05). Deneklerin diğer sosyal beceri düzeyleri
değerlerinde istatistiksel olarak anlamlı farklılıklar saptanmamıştır (p>0,05).</Özetçe>
<Anahtar>Sosyal beceri, dağcılık eğitimi, beden eğitimi.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyon Alanlarında Kullanılan Çim Örtülerinin Çevre,
İnsan Sağlığı ve Estetik Yönden Değerlendirilmesi</Başlık>
<Özetçe>Artan sanayileşme ile birlikte insanların kırsal kesimlerden kentlere doğru bir yönelimi
söz konusu olmuş, bu hareketlilik ise kent hayatına farklı bir boyut kazandırmıştır.
Önceleri doğa ile iç içe bir yaşam sürdüren insanoğlu, kent hayatına geçişle birlikte
birbirine yakın, dar ve çok katlı binalarda yaşamaya başlamıştır. Sanayileşme
ve hızlı nüfus artışına bağlı olarak kentlerde de yoğun bir yapılaşma söz konusu olmuş,
buna bağlı olarak mekânın bir başka boyutunu oluşturan yeşil alanlar ise ayrı
bir önem kazanmıştır. Sıkışık ve dar binalarda yaşamaya başlayan insanoğlu ise,
doğaya olan özlemini gidermek için, serbest zamanlarını spor sahaları, park, bahçe
ve piknik alanları gibi yeşil alanlarda geçirme yolunu tercih etmiştir.
Yeşil alanların en önemli unsurlarından birisi olan çim örtüleri, görsel olarak insanoğluna
bir ferahlık sağlamakla birlikte, gerek çevresel olarak ve gerekse bu alanları
rekreatif amaçlı kullanan insanların sağlığı bakımından da son derece önemli öğelere
sahiptir. Burada, özellikle açık alan rekreasyon faaliyetlerinde kullanılan çim örtülerinin
çevre, insan sağlığı ve estetik bakımından faydaları üzerinde durularak, rekreasyon
ile doğrudan veya dolaylı olarak ilgilenen insanlarda bir farkındalık yaratılması
amaçlanmıştır.</Özetçe>
<Anahtar>Açık alan rekreasyon, yeşil alanlar, çim örtüleri, çevre, insan
sağlığı</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yaşam Kalitesi ve Rekreatif Faaliyetler:
Narlıdere Dinleme ve Bakım Evi Örneği</Başlık>
<Özetçe>Çalışmanın amacı, huzur evlerindeki rekreasyon faaliyetleri ile yaşlıların yaşam kaliteleri
arasındaki ilişkiyi analiz etmektir. Bu çalışma için Narlıdere Dinleme ve Bakım
Evi sakinlerinden tesadüfî örnekleme ile seçilen kişilerden yapılandırılmış anket tekniği
ile veriler toplanmıştır. Yaşam kalitesi, fiziksel sağlık, psikolojik sağlık ve çevre
sağlığı olmak üzere üç boyut altında toplanmıştır. Rekreasyon faaliyetleri, plastik
sanatları sahne sanatları, sosyal faaliyetler, spor faaliyetleri, sivil toplum faaliyetleri,
hobi bahçesi faaliyetleri olarak sınıflanmıştır. Çalışmanın berileri analiz edildiğinde,
yaşam kalitesi ile rekreasyon faaliyetleri arasında pozitif yönde anlamlı ilişki olduğu
görülmüştür.</Özetçe>
<Anahtar>Rekreasyon, Yaşam Kalitesi, Huzurevi</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de Rekreasyon Kavramının Akademik Bir İnceleme Dalı
Olarak Ortaya Çıkışı: Prof. Dr. Mustafa Sağcan’ın
“Rekreasyon ve Turizm” Başlıklı Kitabı Üzerine Bir İnceleme</Başlık>
<Özetçe>Bu çalışma, boş zaman ve rekreasyon kavramının evrensel boyutuyla incelenmesi
ve bu alanın Türkiye’deki gelişimine katkı sağlayan bir eser olarak, Prof. Dr. Mustafa
Sağcan’ın “Rekreasyon ve Turizm” başlıklı kitabının incelenmesini içermektedir. Çalışmanın
genel amacı; geçte olsa son yıllarda Türkiye’de önemi anlaşılmaya başlanılan
rekreasyon kavramını, “Rekreasyon ve Turizm” başlıklı kitabın oluşturduğu
akademik katkı bakımından değerlendirmektir. Çalışmada ikincil verilerden toplanan
bilgiler kullanılmıştır. Literatürde kitabın oluşturduğu katkıları ortaya çıkarmak için
bibliyometrik araştırma yöntemi seçilmiştir.</Özetçe>
<Anahtar>Boş Zaman, rekreasyon, turizm, Mustafa Sağcan</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Üniversite Öğrencilerinin Yerel Yönetimlerin Bir Rekreasyon
Faaliyeti Olarak Spor Hizmetleri Konusunda Görüşleri:
Eskişehir Tepebaşı Belediyesi Örneği</Başlık>
<Özetçe>Bu araştırmanın amacı, Anadolu Üniversitesi Beden Eğitimi ve Spor Yüksekokulu’nda
2009-2010 eğitim-öğretim döneminde öğrenim gören ve Eskişehir Tepebaşı
Belediyesi sınırları içinde ikamet eden öğrencilerin, belediyenin spor hizmetleri hakkındaki
görüşlerinin ortaya konmasıdır. Bu doğrultuda 325 öğrenciye ölçek uygulanmış,
çalışmaya katılmayı kabul eden ve ölçeği geçerli bir biçimde dolduran 300
öğrenci araştırmanın örneklemini oluşturmuştur. Araştırma verilerinin toplanması
amacıyla Çoban (2002) tarafından geliştirilen ve Kurtoğlu (2006) tarafından da Mersin
ilindeki halkın yerel yönetimlerden beklentilerinin belirlenmesi amacıyla kullanılan
bir ölçekten yararlanılmıştır. Araştırmada uygulanılan bu ölçek 5 kişisel bilgi ve
14 adet Likert tipi madden oluşmaktadır. Öğrencilerden elde edilen veriler SPSS 16
Paket programına yüklenmiştir. Verilerin çözümlenmesinde öğrencilerin demografik
özelliklerine ait frekans tablolarından, güvenilirlik testlerinden (Chronbach Alpha), ttestinden,
varyans analizinden ve faktör analizinden yararlanılmıştır. Analiz aşamasında
örneklem grubundan elde edilen verilerin basıklık ve çarpıklık değerleri incelenmiştir,
verilerin basıklık ve çarpıklık değerlerinin literatürde belirtildiği gibi ±2 ve
±7 aralıklarında olduğu saptanmıştır. Araştırmada kullanılan ölçeğe ilişkin KMO değeri
0,846 olarak bulunmuştur. Verilerin faktör analizine uygunluğunu tespit eden
Bartlett’s Sphericity testi sonucunda kullanılan ölçeğe ilişkin ?2= 1,095 ve  - 0.001
olarak tespit edilmiştir. Faktör analizi sonucunda öğrencilerin belediyeye ilişkin görüşleri
Görev ve Farkındalık olarak isimlendirilen iki boyut altında incelenmiştir. Görev
faktörü altında yer alan 9 maddenin faktör yük değerleri ,435 - ,792 arasında
değişmektedir. Bu faktör ilişkin bulunan Chronbach’s Alpha değeri ise ,842 olarak
tespit edilmiştir. Görev faktörü toplam varyansın % 35,069’unu açıklamaktadır. Farkındalık
faktörü altında 3 madde faktör yük değerleri ise ,749 - ,793 arasında değişmektedir.
Bu faktör ilişkin bulunan Chronbach’s Alpha değeri ise ,663 olarak tespit
edilmiştir. Cinsiyet değişkenine göre kadın ve erkek öğrenciler arasında, Görev
ve Farkındalık boyutlarında anlamlı bir farklılık görülmemiştir. Bölüm değişkenine
göre bu iki boyutta istatistiki olarak anlamlı farklılık tespit edilmiştir. Bu farklılığın
hangi bölümler arasında olduğunun tespit edilmesi için Post Hoc testi yapılmıştır.
Görev boyutunda Yöneticilik ve Öğretmenlik bölümü öğrencileri arasında anlamlı bir
farklılık tespit edilmiştir. Yöneticilik bölümü öğrencilerinin puanları öğretmenlik bölümü
öğrencilerine göre daha fazla bulunmuştur. Farkındalık boyutunda da bu iki bölüm arasında anlamlı bir farklılık tespit edilmiştir. Öğrencilerin Farkındalık alt boyutunda
aldığı puanların, Yöneticilik bölümü öğrencilerine göre daha fazla olduğu
gözlenmiştir.</Özetçe>
<Anahtar>Rekreasyon, spor, belediyeler.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Dalyan Destinasyonundaki Rekreasyonel Olanakların
Değerlendirilmesi ve Rekreasyonel Potansiyelin Araştırılması</Başlık>
<Özetçe>Bu çalışmada Dalyan destinasyonunun mevcut rekreasyonel durumu ortaya konularak
değerlendirilmiş ve rekreasyonel potansiyeli ampirik verilerden yararlanılarak
araştırılmıştır. Araştırmanın ampirik verileri görüşme, gözlem ve doküman analizi ile
elde edilmiştir. Çalışma bulgularına göre, Dalyan destinasyonundaki temel rekreasyonlar;
doğaya, suya, spora ve izlemeye bağlı rekreasyonel faaliyetlerden oluşmaktadır.
Yapılan araştırmada Dalyan destinasyonunda doğaya yönelik rekreasyonel
faaliyetler ön plana çıkmakta ve özellikle bu faaliyetlerin nerede yapıldığını gösteren
harita ve bilgi notlarının yeterli olmadığı tespit edilmiştir. Sonuç olarak, Dalyan destinasyonunda
mevcut rekreasyonel faaliyetlere ilişkin alanları gösteren haritaların
oluşturulması, özellikle doğa yürüyüşü güzergahların işaretlenmesi, bisiklet yollarının
belirlenmesi ve bu güzergahların harita üzerinde gösterilmesi, izlemeye bağlı
rekreasyonel faaliyetlere yönelik seyir teraslarının oluşturulması, yöresel kültüre yönelik
rekreasyonel faaliyetlerin yapılması, suya ve spora dayalı rekreasyonel faaliyetlerin
de bir plan dahilinde yapılması gerekliliği ön plana çıkmaktadır.</Özetçe>
<Anahtar>Rekreasyon, Dalyan</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Göller Bölgesi’ndeki Bazı Önemli Rekreasyon Alanları ve
Onların Ekolojik Özellikleri</Başlık>
<Özetçe>Ormanlar rekreasyonel faaliyetlerin yapıldığı en önemli alanlardır. Akdeniz bölgesi’nde
yer alan Göller yöresi yüksek bir orman potansiyeline sahiptir. Bu sebepten
yöre farklı rekreasyonel faaliyetlerin gerçekleştirilmesi için birçok fırsatı bünyesinde
barındırmaktadır. Yörede Kızıldağ, Dedegül dağı, Yukarıgökdere-Kasnak Meşesi
Tabiatı Koruma Alanı ve Yazılı Kanyon Tabiat Parkı en dikkat çekici rekreasyon
alanlarıdır. Bu alanlarda rekreasyonel faaliyetler açından bazı önemli farklılıklar
vardır. Bu durum muhtemelen alanlar arasındaki ekolojik özellikler bakımından farklıklardan
kaynaklanmaktadır. Bu sebepten bir çalışmanın gerçekleştirilmesine karar
verilmiştir. Çalışmada odunsu bitki türleri dikkate alınarak rekreasyon alanları arasında
önemli ekolojik farklılıkların olup olmadığı sorgulanmıştır. Çalışmada 48 örnek
alan verisi kullanılmıştır. Bray-Curtis Ordinasyon analizi ile yapılan değerlendirme
sonucunda örnek alanların dağılımının rekreasyon alanlarına göre önemli bir derecelenme
gösterdiği belirlenmiştir. Başka bir değişle ekolojik özellikler bakımından
rekreasyon alanları arasında önemli farklılıklar bulunmaktadır. Bu sonuç çevresel
değişkenliğin rekreasyonel faaliyetlerin çeşitliliği bakımından önemli bir bileşen olduğunu
göstermektedir.</Özetçe>
<Anahtar>Rekreasyon, vejetasyon, ordinasyon, iklim, topografya.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Birinci ve Dördüncü Sınıf Rekreasyon Bölümü
Öğrencilerinin Girişimcilik Düzeyleri</Başlık>
<Özetçe>Araştırmanın amacı üniversitelerin rekreasyon bölümlerinde öğrenim gören birinci
ve dördüncü sınıf öğrencilerin girişimcilik düzeyleri arasındaki farkları belirlemektir.
Araştırmanın örneklemini 2010 – 2011 eğitim ve öğretim bahar yarı-yılında Erciyes,
Hacettepe, Kocaeli, Sakarya, Muğla ve Pamukkale Üniversiteleri Rekreasyon Bölümlerinde
öğrenim gören 197 1. sınıf (105 kadın ve 92 erkek) ve 179 4. sınıf (89
kadın v 90 erkek) olmak üzere toplam 376 öğrenci oluşturmaktadır. Örneklem grubunun
girişimcilik düzeyleri arasındaki farkı belirlemek için Yılmaz ve Sünbül’ ün
(2009) geliştirdiği 36 sorudan oluşan “Üniversite Öğrencilerine Yönelik Girişimcilik
Ölçeği” ve öğrencilerin demografik özelliklerini belirlemek amacıyla araştırmacı tarafından
oluşturulan “Kişisel Bilgi Formu” kullanılmıştır. Anketlerden elde edilen verilerin
değerlendirmesi için t-test kullanılmıştır. Araştırmada elde edilen bulgulara göre
birinci ve dördüncü sınıflar arasında [T(374)=2.03,  - 05] anlamlı bir fark bulunmuştur.
Bu araştırmanın sonuçları göstermektedir ki, bu örneklem grubu için üniversitelerin
rekreasyon bölümlerinde öğrenim gören dördüncü sınıfların birinci sınıflara göre
girişimcilik düzeyleri yüksektir.</Özetçe>
<Anahtar>Rekreasyon, girişimcilik düzeyi, üniversite öğrencileri</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sosyal Fizik Kaygı ve Rekreasyonel Egzersize Güdülenme
Arasındaki İlişkinin İncelenmesi</Başlık>
<Özetçe>Bu çalışmanın amacı, bireylerin sosyal fizik kaygı (SFK) düzeyleri ile rekreasyonel
egzersize güdülenme (REG) düzeyleri arasındaki ilişkiyi ortaya koymak ve SFK düzeyleri
ile REG düzeylerini cinsiyete ve yaşa göre karşılaştırmaktır. Çalışmanın örneklem
grubunu yaşları 20-50 arasında değişen 112 kadın ( yaş = 33.77± 7.88) ve
84 erkek ( yaş = 37.54± 7.59) oluşturmaktadır. Araştırmada kullanılan veriler Sosyal
Fizik Kaygı Envanteri (Hagger, Aşçı, Lindwall, Hein ve Mülazımoğlu, 2007) ve Egzersize
Güdülenme Anketi (Gürbüz, Aşçı ve Çelebi, 2006) kullanılarak elde edilmiştir.
Katılımcıların SFK puanları ve Egzersize Güdülenme Anketi’nin (EGA) alt boyutlarında
cinsiyete göre yapılan t-testi analizi sonuçlarına göre, katılımcıların sosyal fizik
kaygı puanlarının cinsiyete göre farklılaşmadığı buna karşın EGA’nin sağlık ve
rekabet/ego alt boyutlarında istatistiksel olarak anlamlı farklıklılar olduğu bulunmuştur.
Katılımcıların yaş gruplarına göre yapılan analiz sonuçları gruplar arasında sağlık,
rekabet/ego ve sosyal/eğlence alt boyutlarında anlamlı fark olduğunu göstermiştir.
SFK ile REG düzeyi arasındaki ilişkiyi belirlemek amacıyla yapılan Pearson Çarpım
Momentler Korelasyon Analizine göre ise, SFK ile EGA’nin tüm alt boyut puanları
arasında pozitif ve anlamlı bir ilişkinin olduğu belirlenmiştir. Sonuç olarak, katılımcıların
SFK puanları açısından cinsiyet farkının olmadığı ve tüm katılımcılar için
egzersize katılıma güdülenmede sağlık faktörünün ilk sırada yer aldığı söylenebilir.</Özetçe>
<Anahtar>Rekreasyon, güdülenme, sosyal fizik kaygı, egzersiz.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Ilgaz Dağı Milli Parkı’nın Rekreasyonel Olanakları</Başlık>
<Özetçe>Dünyamızın ulaşmış olduğu gelişmişlik düzeyi bireyleri sürekli yaşadıkları yerlerin dışına özellikle de doğa ile baş başa olabilecekleri yerlere seyahat etmeye zorlamaktadır. 
Milli parklar doğanın en güzel örneklerinin bulunduğu korunan alanlardır. Milli parklar, bilimsel ve estetik açıdan, ulusal ve uluslararası ender bulunan doğal ve kültürel kaynak değerleri ile koruma, dinlenme ve turizm alanlarına sahip doğa parçalarıdır. 
Bu alanlara yapılan ziyaretler temel olarak rekreasyon amaçlı turistik etkinlikler olarak değerlendirilmektedir. 
Çalışmanın amacı Ilgaz Dağı Milli Parkının Rekreasyonel olanaklarının saptanmasıdır. 
Bu amacın yanı sıra Milli Parkın turizm amaçlı kullanımı sonucu ortaya çıkabilecek sorunların öngörümlenmesi ve alınması gerekli önlemlerin tüm paydaşlara duyurularak erken bir farkındalık yaratılması da hedeflenmektedir. 
Bu amaçların gerçekleştirilebilmesi için Ilgaz Dağı Milli Parkı ile il-gili alanyazın (literatür) taramasının yapılmıştır. Çalışma kapsamında ayrıca alanda yerleşik halk ve kar amacı güden işletme temsilcileri ile yüz yüze görüşmeler yapılmıştır. 
Bulgulanan olanakların doğaya zarar vermeden Rekreasyonel amaçlı kullanımının nasıl sağlanabileceği konusunda önerilerde bulunulmuştur.</Özetçe>
<Anahtar>Rekreasyon, Korunan alanlar, Milli Parklar, Ilgaz Dağı Milli Parkı, Turizm.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Karabük Yenice Ormanları’nın Rekreasyon Potansiyelinin
Değerlendirilmesi</Başlık>
<Özetçe>Bu çalışmanın konusu orman alanları kapsamında değerlendirilen rekreasyon alanlarıdır.
Çalışmada Karabük Yenice Ormanlarının rekreasyon potansiyelinin belirlenmesi
amaçlanmıştır. Rekreasyon alanı mevcut potansiyelinin belirlenmesi için
“Orman İçi Rekreasyon Potansiyelini Değerlendirme Yöntemi (Gülez Yöntemi)” kullanılmıştır.
Çalışmada, Yenice Kaymakamlığı, Yenice Belediyesi, Yenice Orman İşletme
Şefliği ile yapılan görüşmeler sonucunda elde edilen veriler ile ikincil kaynaklar
yardımıyla elde edilen verilerden yararlanılmıştır. Elde edilen bulguların analizi
sonucunda “Yenice Orman İçi Dinlenme Yerinin” rekreasyon potansiyeli % 68 olarak
bulunmuştur. Gülez yöntemi değerlendirme kriterlerine göre söz konusu alanın rekreasyon
potansiyelinin yüksek olduğu söylenebilir. Bu yüksek potansiyeli etkileyen
en önemli etmenlerin alanın peyzaj özellikleri ve sağladığı rekreatif kolaylıklar olduğu
tespit edilmiştir.</Özetçe>
<Anahtar>Rekreasyon, Rekreasyon Potansiyeli, Orman İçi Dinlenme Yeri,
Yenice</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Öğretim Elemanlarının Demografik Özelliklerine Göre Rekreatif
Faaliyetlere Katılım Nedenlerinin Belirlenmesi:
Akdeniz Üniversitesi Örneği</Başlık>
<Özetçe>Yoğun çalışma temposu içinde bulunan akademik personelin serbest zaman etkinliklerinde
yer alması, motivasyonlarını artırma ve başarılı bir kariyer süreci elde etmeleri
açısından etkilidir. Bu çalışmada hedeflenen, Akdeniz Üniversitesi’nde çalışan
akademik personelin boş zaman faaliyetlerine katılım nedenlerinin ortaya çıkarılması
ve boş zaman faaliyetlerine katılımlarını etkileyen demografik değişkenlerin
belirlenmesidir.</Özetçe>
<Anahtar>Rekreasyon, boş zaman, boş zaman faaliyetleri, akademik personel,
motivasyon, Akdeniz üniversitesi</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Tıp Eğitiminin Son Dönemindeki Öğrencilerin Mesleki
Beklentileri ve Kaygı Durumları</Başlık>
<Özetçe>Çok uzun ve zorlu bir yol olan tıp eğitimin son dönemlerinde, çalışmaya hayatına
atılmak üzere olan öğrenciler birçok sorun ve sıkıntıyla karşı karşıya kalmaktadırlar.
Bu çalışma tıp fakültesi son sınıf öğrencilerinin mesleki beklentilerini, kaygı düzeylerini
ve ilişkili etmenleri ortaya koymak amacıyla yapılmıştır. 61 son sınıf öğrencisinden
ulaşılabilen 49 (%80,3) öğrenciye 10 soruluk mesleki yeterlilik ve beklenti anketi
ile 20 soruluk Durumluk ve Sürekli Kaygı Ölçeği 2 (State-Trait Anxiety Inventory –
STAI TX-2) uygulanmıştır. İstatistiki analizler SPSS 17.0 programında yapılmıştır.
Ölçeğin güvenirlik analizi yapılıp, istatistik test olarak ort±ss, ki-kare testleri kullanılmıştır.
Öğrencilerin %75,5’inde orta düzeyde sürekli kaygı (anksiyete) saptanmıştır.
Öğrencilerin bu kaygıların altında başlıca sebep olarak uzmanlık sınavı ve mecburi
hizmet gelmektedir. Öğrencilerin anksiyete skorları erkelerde ve mecburi hizmet
kaygısı olanlarda daha yüksek saptanmıştır (sırasıyla p=0.042, p=0.009). Tıp fakültesi
son sınıf öğrencileri mezun olduktan sonraki dönemde yaşanacak belirsizlikler
nedeniyle kaygı taşımaktadırlar. Türkiye’de uzman olma gerekliliğinin düşünülmesi
ve öğrencilerin mecburi hizmet korkusu nedeniyle uzmanlık sınavına daha fazla
ağırlık vermesi mevcut anksiyetenin daha da artmasına neden olmaktadır.</Özetçe>
<Anahtar>Kaygı, öğrenciler, tıp, üniversiteler.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyon Faaliyetleri Kapsamında Liderlik
DavranıGları Gle Rekreasyon Faaliyetlerine Katılım GliGkisi:
Gstanbul Glinde Bir Uygulama</Başlık>
<Özetçe>Bu çalışmada rekreasyon kavramı ve rekreasyon liderliği kavramları üzerinde durularak
antrenörlerin sergilemekte olduğu dönüşümsel rekreasyon liderliği ile yönetsel
rekreasyon liderliğinin davranışlarının yerel halkın rekreasyon faaliyetlerine katılım
düzeyleri üzerindeki etkileri incelenmektedir. Bu amaçla Bahçelievler Belediyesine
ait spor salonlarından istifade eden 237 adet katılımcıdan toplanan veriler değerlendirmeye
tabi tutulmaktadır. Sonuçlar, antrenörlerin sergilemekte olduğu yönetsel liderlik
davranışının yerel halkın rekreasyon faaliyetlerine katılım seviyesi üzerindeki
etkilerini ortaya koyarak ilgili literatüre önemli bir katkı sağlamaktadır.</Özetçe>
<Anahtar>Rekreasyon, Liderlik, Rekreasyon liderliği.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İzmir’in Sürdürülebilir Turizmine Destekleyici
Turistik Ürün Olarak Hız Treni “Roller Coaster”</Başlık>
<Özetçe>Sürdürülebilir turizm için yaratılan destekleyici turistik ürün, yüksek sezon haricinde
de müşterisinin taleplerini karşılayabilmelidir. Bu çalışmada, İzmir’in sürdürülebilir
turizmine katkıda bulunacak destekleyici bir turistik ürün olarak hız treni ele alınmıştır.
Hafta sonu sinema salonlarına gidildiğinde üç, dört, beş hatta yedi boyutlu canlandırma
veya animasyon şeklindeki filmlere olan büyük talep, insanların gerilim ve
macera meraklarının varlığını ortaya koymaktadır. Aslında bu deneyim, bir nevi roller
coasterın sanal bir animasyonu gibidir. Yatırım maliyetleri yüksek olsa da böyle
bir turistik ürünün 21. Yüzyılda Türkiye’de bulunmayışı turizmde rekreasyon ve animasyonun
kullanımı açısından bir eksikliktir. Bu çalışmanın amaçları, roller coaster
diye adlandırılan bu hız treninin hangi turizm türleri arasında yer aldığını dünyadaki
örneklerini analiz ederek tanımlamak, böylelikle bir rekabet analizini ortaya koymak;
talep yönünde, İzmir’in “roller coaster”a ilgi gösterebilecek potansiyel turist profilini
de dünyadaki örneklerine yönelik yapılmış araştırmalardan literatür taramasından
yola çıkarak belirlemek; arz ve konu ile ilgili yatırım olanakları için birden fazla yer
önerisini yatırımcılara avantaj ve dezavantajları ile sunmak ve bu konuda bir beyin
fırtınasına ortam yaratmak; gelecekte İzmir’de en uygun roller coaster çeşitlerinden
altyapının ve çevresel koşulların bulunduğu en yeterli yere inşa edilerek turizme kazandırılmasını
sağlamak için öneride bulunmaktır.</Özetçe>
<Anahtar>Sürdürülebilir turizm, destekleyici turistik ürün, roller coaster (hız
treni), rekreasyon, animasyon.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de İç Turizmi Geliştirmede Rekreasyonun Önemi ve
Konaklama Modeli Önerisi</Başlık>
<Özetçe>Dünyada değişen sosyo-ekonomik koşullar sonucu hızla gelişen kavramlardan biri
de rekreasyon olmuştur. Çalışma saatleri dışında kalan boş zamanı, ilgi, zevk ve
gereksinimlere göre değerlendirme fikrinin gelişmesi, rekreasyon faaliyetlerinin bir
uzantısı olarak seyahat ve turizm faaliyetlerinin de çeşitlenmesine ve gelişmesine
yol açmıştır. Bununla beraber, rekreasyon kavramının hayatın önemli bir unsuru haline
geldiği gelişmiş ülkelerin, turizm faaliyetleri ve gelirleri açısından da dünyanın
sayılı ülkeleri haline geldikleri de bilinen bir gerçektir. Bu gelişmeyi destekleyen en
önemli faktörlerden bir tanesi, söz konusu ülkelerin dış turizm kadar iç turizmin de
gelişmesini sağlamaya yönelik politikaları uygulamış olmalarıdır. Dünyada en fazla
turist çeken Fransa bu duruma örnek teşkil eden bir ülkedir. Bunun aksine, Türkiye,
özellikle ekonomik krizlerin gündemde olduğu son yıllarda, dünya turizmi içerisindeki
payını birçok ülkenin aksine yükseltiyor olsa da, henüz iç turizm potansiyelini kullanamamaktadır.
Bu çalışma, çeşitli istatistik ve raporlardan yola çıkarak, Fransa’daki
iç turizm dinamikleri ışığında Türkiye’nin iç turizm değerlendirmesini yapmak
ve iç turizmi geliştirmek suretiyle ekonomik katkı sağlamak adına, rekreatif faaliyetlerle
zenginleştirilmiş tatil olanaklarının daha geniş sosyo-ekonomik düzeylerde yayılmasını
sağlamaya yönelik bir konaklama modeli önermektedir.</Özetçe>
<Anahtar>Rekreasyon, iç turizm, konaklama, Club Med, Fransa, Türkiye</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Uluslararası Politika Aracı Olarak Spor: Avrupa Birliği Örneği</Başlık>
<Özetçe>Spor, 2009 tarihinde yürürlüğe giren Lizbon Antlaşması ile AB’nin yetki alanlarından
biri haline gelmiştir. İster rekreasyon ister rekabet temelli olsun, AB sporu siyasi ve
sosyo-ekonomik bir araç olarak görmeye ve bu şekilde uluslararası politika anlayışına
dahil etmeye başlamıştır. Sporun ekonomi, sosyal politika, dış ilişkiler gibi farklı
politika alanları ile güçlü bağları bulunmaktadır. Bu açıdan AB, sporu diğer politika
alanlarının amaçlarının gerçekleştirilmesine katkıda bulunabilecek bir uluslararası
politika aracı olarak değerlendirmektedir. Özellikle AB kurumlarından Avrupa Komisyonu
ve Avrupa Birliği Adalet Divanı bu alanda Avrupa boyutunun geliştirilmesi
için yayınladığı belgeler ve aldığı kararlar vasıtasıyla itici bir güç oluşturmaktadır.
Bununla birlikte, Avrupa düzeyinde bir spor politikası oluşturma sürecinin henüz
başlangıç aşamasında olduğu görülmektedir. Konulan sözkonusu hedeflerin önümüzdeki
dönemlerde çeşitli programlar ve fonlar kullanılarak uygulamaya geçirilmesi
beklenmektedir. Birliğin resmi belgelerinde ve Lizbon Antlaşması’nda ortaya konulan
hedeflerin etkinliğini yapılacak bu uygulamalar belirleyecektir.</Özetçe>
<Anahtar>Uluslararası politika, spor, Avrupa Birliği</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Suya Dayalı Rekreasyon İşletmelerinin Profilleri:
Antalya Örneği</Başlık>
<Özetçe>Bu çalışmanın amacı; Antalya ilinde Suya Dayalı Rekreasyon (SDR) alanında faaliyet
gösteren işletmelerin profillerinin belirlenmesidir. Araştırmanın evreni, Antalya il
sınırları içerisinde 286’sı su üstü, 130’u sualtı, 36’sı rafting ve 2’si kano alanlarında
faaliyet gösteren toplam 340 SDR işletmesinden oluşmaktadır. Bu çalışmanın örneklemini,
tesadüfi örnekleme yapılarak SDR alanında faaliyet gösteren işletmeler
arasından rasgele seçilip çalışmaya dâhil olmak isteyen 122 SDR işletmesi oluşturmaktadır.
Durum tespitine yönelik bu çalışmada veri toplamak amacıyla 22 sorunun
yer aldığı bu amaç için araştırmacılar tarafından geliştirilen bir anket formu kullanılmıştır.
Anket formu ile işletme sahipleri ve/veya yöneticilerine, işletmenin faaliyet
gösterdiği yer ve süre, yaşanan zorlukları ve insan kaynaklarına yönelik verileri
almak için sorular yöneltilmiş ve araştırmada yüz yüze anket yöntemi kullanılmıştır.
Verilerin değerlendirilmesinde frekans (f), yüzde (%), ağırlıklı ortalama ( ) ve standart
sapma (SS) gibi tanımlayıcı istatistiksel yöntemler kullanılmıştır. Sonuç olarak;
SDR işletmelerinin çoğunluğu sahillerde olmak üzere büyük çoğunluğu 11 yıl ve daha
fazla bir süredir, otellerde veya kamuda kiracı olarak faaliyetlerini yürütmekte,
kuruluş aşamasından itibaren başta bürokratik zorluklar olmak üzere, finansal, niteliksiz
(ödeme gücü az olan) müşterilerin çoğunlukta olması ve kötü rekabetin varlığı
gibi sorunlar ile karşılaşmaktadırlar. Daha çok sektörün daralacağına dair öngörülere
sahip olan SDR işletmelerinde müşteri memnuniyeti daha çok işletme sahipleri,
müdürler veya şeflerin gözlemlerine ve müşterilerle bire bir görüşmeleri ile ölçülmeye
çalışılmaktadır.</Özetçe>
<Anahtar>Rekreasyon, suya dayalı rekreasyon, suya dayalı rekreasyon işletmeciliği,
Antalya.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm ve Rekreasyon Öğrencilerinin Rekreatif Tercihleri
ve Çalışma Eğilimleri</Başlık>
<Özetçe>Bu çalışmanın amacı turizm ve rekreasyon bölümü öğrencilerinin rekreasyon etkinliklerine
katılım sıklıklarını belirleyerek, bu doğrultuda turizm ve rekreasyon alanında
çalışma eğilimlerini incelemektir. Araştırma Sakarya Üniversitesi’nde lisans öğrenimi
gören turizm işletmeciliği ve rekreasyon bölümü öğrencileri üzerinde gerçekleştirilmiştir.
Araştırma sonucunda, aktif ve pasif rekreatif faaliyetlere katılım sıklıklarında
bölümler arasında anlamlı bir farklılık tespit edilmiştir. Ayrıca, çalışma eğilimleri itibariyle
rekreasyon ve turizm bölümü öğrencilerinin tercihleri farklılık göstermektedir.</Özetçe>
<Anahtar>Turizm, rekreasyon, rekreatif tercihler, çalışma eğilimleri, Sakarya</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyona Yönelik Disiplinlerarası
Bir Doktora Programı Önerisi</Başlık>
<Özetçe>Disiplinlerarası bir çalışma alanı olan rekreasyona yönelik yurtdışında birçok lisansüstü
program bulunmaktadır. Ülkemizde ise henüz bu alanda bir doktora programı
bulunmamaktadır. Bu çalışmanın temel amacı ülkemizin gerçeklerini ve dünyadaki
gelişmeleri göz önüne alarak, rekreasyona yönelik disiplinlerarası bir doktora programı-
müfredatı önerisi geliştirmektir. Çalışma iki aşamadan oluşmaktadır. Burada
çalışmanın birinci aşaması ele alınmaktadır. Bu kapsamda literatür taraması kapsamında
yurtdışındaki programlar incelenmiş, bir ön program önerisi hazırlanarak
konunun uzmanlarının görüşleri mülakat ile alınmıştır. İlgili tarafların görüşleri doğrultusunda
program tekrar oluşturulmuş ve sunulan halini almıştır. İkinci aşamada
ise konuyla ilgili bir rekreasyon kongresinde program önerisi sunulacak ve geri bildirimlere
bağlı olarak son halini alacaktır.</Özetçe>
<Anahtar>Müfredat programı geliştirme, rekreasyon, doktora.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Alışveriş Merkezlerinde Ticari Rekreasyon ve Hizmet Kalitesi</Başlık>
<Özetçe>Bu araştırmanın amacı, AVM’ler içerisindeki rekreatif etkinliklerin tüketicilerin algıladıkları
hizmet kalitesine (personel özellikleri, program özellikleri ve çevre ve ekipman)
etkisini belirlemektir. Verilerin toplanması amacıyla Ceylan ve ark., (2010) tarafından
geliştirilen “Rekreatif Organizasyonların Hizmet Kalitesi” adlı ölçekten yararlanılmıştır.
Araştırmanın evrenini AVM tüketicileri oluşturmaktadır. Belirlenen evrenin
içerisinden kolay örnekleme yöntemi ile seçilen (%58) 268 erkek, (%42)
192kadın olmak üzere toplam 460 AVM tüketicisi seçilmiştir. AVM içerisindeki rekreatif
etkinliklerin tüketicilerin algıladıkları hizmet kalitesine etkisini belirlemek için
örneklem grubunun cinsiyet, eğitim düzeyi, yaş, meslek ve gelir durumu bakımından
farklılıkları t-testi ve ANOVA analizi ile incelenmiştir. Yapılan analiz sonucu, cinsiyet,
eğitim düzeyi, yaş, meslek ve hane gelir düzeyine göre AVM tüketicilerinin rekreatif
etkinliklerin hizmet kalitesini farklı değerlendirdikleri saptanmıştır.</Özetçe>
<Anahtar>Ticari rekreasyon, hizmet kalitesi, AVM</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Dokuz Eylül Üniversitesi Beden Eğitimi ve Spor Öğretmenliği Bölümü
Öğrencilerinin Memnuniyet Düzeylerinin Değerlendirilmesi</Başlık>
<Özetçe>Yükseköğretim kurumlarının eğitim kalitesini gözden geçirmesi ve gerekli düzenlemeleri
yapması için dikkate alınması gereken öğrenci memnuniyet derecesi, kurumlara
değerli bilgiler sunmaktadır. Bu bağlamda çalışmanın amacını, Dokuz Eylül
Üniversitesi Spor Bilimleri ve Teknolojisi Yüksekokulu Beden Eğitimi Öğretmenliği
Bölümünde lisans öğrenimi gören öğrencilerin memnuniyet derecelerinin belirlenmesi
oluşturmaktadır. Dönem içerisinde görülen her bir dersin değerlendirilmesi
amacıyla 749 adet “Ders Geribildirim Anketi” uygulanmıştır. Uygulanan anketlerden
elde edilen verilerin geçerlilik ve güvenilirlikleri kanıtlanmıştır. Daha sonra korelasyon
ve regresyon analizi gerçekleştirilmiştir. Geçerlilik analizi sonucunda “kuramsal”
ve “uygulama” olmak üzere iki boyut tespit edilmiştir. Bu boyutlar arasında pozitif
yönde orta düzeyde bir ilişki vardır. Bunun yanında, dersin kalitesini etkileyen boyutun
“kuramsal” olduğu ortaya konmuştur. Bu doğrultuda, ders kalitesinde her ne kadar
kuramsal ve uygulama boyutları bir bütün olarak düşünülse de öğrencilerin kuramsal
boyuta daha fazla önem verdikleri belirlenmiştir.</Özetçe>
<Anahtar>Eğitim, kalite, memnuniyet.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Doğal Alanlardaki Rekreasyonel Faaliyetlerin Ekolojik Etkileri</Başlık>
<Özetçe>Teknolojinin gelişmesi, nüfus ve kentleşmenin artışı ile insanların açık hava rekreasyonu
faaliyetlerine olan talebi artmaktadır. Günümüzde doğal alanlar, turizm ve
rekreasyon faaliyetlerinde bulunmak amacıyla gelen birçok kişi tarafından ziyaret
edilmektedir. Ancak bu ziyaretler olumsuz çevresel etkiye sahiptir ve doğal alanların
kaynak değerlerinde bozulmalara neden olabilmektedir. Bilim adamları doğal alanlardaki
ziyaretçi etkilerini inceleyen, değerlendiren ve gözleyen çalışmalara rekreasyon
ekolojisi çalışmaları demişlerdir. Bu gibi bilgiler etkilerin belirlenmesi ve tanımlanmasına,
etkilerin sonuçlarının kolaylıkla anlaşılmasına ve etkinin hafifletilmesi,
onarılması ve yönetilmesinde çok önemlidir. Rekreasyonel etkileri belirleyen unsurlar
ise kullanımın tipi, miktarı, zamanı, alanın özellikleri olarak sıralanmaktadır. Bu
çalışmada rekreasyonel faaliyetlerin doğal alanlardaki su, toprak, bitki ve yaban hayatı
üzerindeki olumsuz etkileri üzerinde durulmuş ve konuya ilişkin yerli ve yabancı
literatürler incelenmiştir. Ayrıca rekreasyonel faaliyetlerin olumsuz etkilerini önlemeye-
azaltmaya yönelik öneriler getirilmiştir. Sonuç olarak rekreasyonel faaliyetlerin
etkilerinin belirlenmesi ve olumsuz etkileri en aza indirgeyecek önlemlerin alınması,
öncelikle doğa koruma çalışmalarını destekleyeceği gibi, rekreasyonel faaliyetlerin
sürdürülebilirliliğinin sağlanmasına da imkan verecektir.</Özetçe>
<Anahtar>Rekreasyon, ekoloji, rekreasyon etkisi, doğal alanlar</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Alışveriş Merkezlerinde Çalışan Personelinin
Boş Zaman Tercihlerinin İncelenmesi</Başlık>
<Özetçe>Alışveriş merkezlerinde çalışan personelin boş zaman tercihlerini belirlemek amacıyla
yapılan çalışmaya Kocaeli İlinde bulunan Dolphin ve Ncity alışveriş merkezlerinde
çalışan 51 kadın ve 70 erkek olmak üzere toplam 121 kişi gönüllü olarak katılmıştır.
Araştırmaya katılan grubun yaşları 18-55 yaş arasında değişmektedir. Veri
toplama aracı olarak Ümit Kesim tarafından geliştirilen anket kullanılmıştır. Anket iki
bölüm olmak üzere toplam 46 sorudan oluşmaktadır. Birinci bölümde çalışan personelin
kişisel özellikleri, ikinci bölümde ise personelin boş zaman alışkanlıklarını
tespite yönelik sorular yer almaktadır. Elde edilen veriler SPSS 16, o paket programında
değerlendirilerek frekans (F) ve yüzde (%) değerlerine ilişkin dağılımları tablolar
haline getirilmiştir. Sonuç olarak her ne şekilde ve ne sebeple olursa olsun bireylerin
çalıştıkları ortamdan kısa süreliğine bile uzaklaşmaları zihinsel olarak bir
rahatlama sağlamaktadır ve bu rahatlama iş ortamında sergilenen verimin artmasında
etkili olabilir. Bu nedenle çalışılan kurumlardaki rekreasyon aktivitelerin uygulatılması
için gerekli koşullar (tesis, zaman, vb.) sağlanabilir. Bu anlamda çalışılan
kurum yöneticilerinin bu tür etkinliklerin uygulanması için verdikleri destek önemli bir
unsur olarak karşımıza çıkmaktadır. Çünkü bireyler koşullar sağlandığında bu tür
etkinliklere aktif olarak katılmanın kendilerine hem fiziksel hem de zihinsel olarak
olumlu katkılar sağlayacağını belirtmişlerdir.</Özetçe>
<Anahtar>Boş zama tercihleri, alışveriş merkezleri,</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kamp ve Pikniğe Dayalı Rekreasyon Gürültüsünün Değerlendirilmesi:
Yedigöller Milli Parkı Örneği</Başlık>
<Özetçe>Gürültü olgusu, günümüzde çevre sorunları arasında önemli bir madde olarak yer
almaktadır. Gürültü, doğrudan bir çevresel değerin bozulması sonucu ortaya çıkmamakta,
ancak diğer çevresel değerleri algılamayı etkileyen, sağlık bozucu bir durum
oluşturmaktadır. Rekreasyonel aktiviteler ise insanların dinlenmek, eğlenmek,
öğrenmek, yenilenmek için yaptıkları her türlü etkinliğe verilebilecek genel bir isimdir.
Rekreasyon faaliyetinde bulunan kişiler, o faaliyetin özelliğine göre bazen gürültülü
bazen de sessiz ortamlara ihtiyaç duymaktadırlar. Bu çalışmanın amacı haftasonu
zaman diliminde, piknik ve kampa dayalı rekreasyonel faaliyetlerin meydana
getirdiği gürültü miktarının araştırılması ve bu miktarın farklı kentsel alan kullanımlarında
ölçülen değerlerle karşılaştırılmasını kapsamaktadır. Bu amaca yönelik belirlenen
çalışma alanı olarak, Yedigöller Milli Park’ı dahilindeki 3 farklı kullanım alanı
seçilmiştir. Bunlar piknik alanı, kamp alanı ve restoran kullanımının olduğu bölgelerdir.
Her bölgede 15’er metre arayla 12 farklı noktada gürültü ölçümleri yapılmıştır.
Ölçümler Svantek marka Svan 957 model gürültü ölçüm cihazı ile gerçekleştirilmiştir.
Anlamlı farklılıkları ortaya koymak amacıyla, belirtilen alanlarda ölçülen gürültü
değerlerinin, kullanımlar ve uzaklıklar arası istatistiksel analizi yapılmıştır. Sonuç
olarak Yedigöller Milli Parkı’nda aynı alan kullanımlarında haftasonu zaman diliminde
farklı kullanımlar ve uzaklıklar arasında anlamlı farklılıklar gözlenmiştir.</Özetçe>
<Anahtar>Gürültü, Rekreasyon, Kamp, Piknik, Yedigöller</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Belediyeye Ait Parklarda Sportif Rekreasyon Aktivitelerine
Katılan Bireylerin Yaşam ve Serbest Zaman Tatmini ile
Serbest Zamanda Algılanan Özgürlüklerinin İncelenmesi</Başlık>
<Özetçe>Bu çalışmanın amacı; Antalya ilindeki belediyeye ait parklarda sportif rekreasyon
aktivitelerine katılan bireylerin yaşam tatminleri, serbest zaman tatminleri ve serbest
zamanda algıladıkları özgürlükleri arasındaki ilişkiyi saptamak ayrıca cinsiyet, yaş
ve gelir durumlarına göre serbest zaman tatmini ve serbest zamanda algılanan özgürlük
puanlarını karşılaştırmaktır. Araştırmanın evreni Antalya’da yaşayan ve belediyeye
ait parklarda sportif rekreasyon aktivitelerine katılan bireyler oluştururken,
örneklemi ise rastgele örnekleme yöntemi ile seçilen Muratpaşa belediyesine ait
parklarda bu aktivitelere katılan 201 birey oluşturmaktadır. Araştırmaya katılan bireylerin;
yaşam tatmininin belirlenmesinde Diener, Emmons, Larsen ve Griffin
(1985) tarafından geliştirilen ve Köker (1991) ve Yetim (1991) tarafından Türkçe’ye
uyarlanan “Yaşam Tatmini Ölçeği”, serbest zaman tatminlerini belirlemek amacıyla
Beard ve Raghed (1980) tarafından geliştirilen ve kısa versiyonu Gökçe (2008) tarafından
Türkçe’ye uyarlanan “Serbest Zaman Tatmin Ölçeği” ve serbest zamanda algılanan
özgürlüğün belirlenmesinde Witt ve Ellis (1985) tarafından geliştirilen ve
Yerlisu Lapa ve Ağyar (2011) tarafından Türkçe’ye uyarlanan “Serbest Zamanda
Algılanan Özgürlük Ölçeği” kullanılmıştır. Verilerin analizinde kişisel bilgiler için betimsel
istatistik yöntemleri kullanılırken, ölçekler arasındaki ilişkiyi test etmek amacıyla
Pearson Korelasyon Analizi ve katılımcıların serbest zaman tatmin ve algılanan
özgürlük puanlarının değişkenlere göre farkını test etmek amacıyla Tek Yönlü
Çok Değişkenli Varyans Analizi (Manova) kullanılmıştır. Sonuç olarak; yaşam ve
serbest zaman tatmini ile serbest zamanda algılanan özgürlük arasında pozitif doğrusal
ilişki saptanmıştır. Cinsiyete göre Serbest Zaman Tatmini arasında fark bulunmazken
(p>0.05), Algılanan Özgürlük arasında fark bulunmuştur ( - .05). Yaşa
göre hem Serbest Zaman Tatmini hem de Algılanan Özgürlük arasında fark anlamlı
fark bulunmuştur ( - .05). Gelire göre ise Serbest Zaman Tatmini arasında anlamlı
fark saptanırken ( - .05), Algılanan Özgürlük arasında anlamlı fark saptanmamıştır
(p>0.05).</Özetçe>
<Anahtar>Yaşam tatmini, Serbest zaman tatmini, Serbest zamanda algılanan
özgürlük.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Belediye’ye Ait Park Alanlarını Sportif Amaçlı Kullanan
Bireylerin Katılımlarının ve Beklentilerinin İncelenmesi:
Bornova Örneği</Başlık>
<Özetçe>Bu çalışmanın amacı; İzmir Bornova Belediyesine ait park alanlarını sportif amaçlı 
kullanan bireylerin katılımlarının ve beklentilerinin incelenmesidir. 
Çalışma tanımlayıcı bir araştırmadır. Evren; Bornova belediyesi park alanlarına 
gelen bireylerden oluşmaktadır ve evrenin tümüne ulaşmak amacıyla bir ay boyunca anketörler 
alanlarda 253 ( yaş=37.47±14.21) katılımcıya ulaşmışlardır. 
Veri toplama aracı araştırmacılar tarafından geliştirilmiş bir anket formudur. 
Tanımlayıcı istatistikler ve Pear-son Chi-Square testi uygulanmıştır. 
Katılımcıların %67,2’si kadın ve %56,1’i orta düzeyde gelire sahip bireylerdir.
%47,8’si serbest zamanlarında spora yeterince zaman ayıramamaktadır. 
Katılımcıların %41,9’unun katılamama nedenlerinin başında yeterli tesisin olmaması gelmektedir. 
Spor etkinliklerini sadece belediye parklarında yapanların oranı %58,5’tir. 
Spor etkinliği yeri belirlemede en önemli faktör %49,0 ile eve yakınlıktır. 
Belediyenin yaptırdığı spor alanlarını yetersiz bulanlar ise ağırlıktadır (%57,3). 
Özellikle yürüyüş yolları %59,3 ile en fazla talep edilen alanlardır. 
Katılımcıların üzerinde en fazla durduğu konulardan biri ise %87,7 ile uzman 
eğitmenlerin spor alanlarında yer alması gerekliliğidir. 
Katılımcıların çoğunluğu (%51,4) hareketleri doğru yapmadıklarını ya da emin olamadıklarını belirtmişlerdir. 
Katılımcıların %19,6’sının çevrelerinde bu etkinlikleri yaparken sakatlanmış kişiler bulunmaktadır. 
Katılımcıların belediye’ye ait spor alanların ücretsiz olması, evlerine yakın olması ve 
alanların yeterli olmaları nedeniyle tercih etme durumları yaşlarına ve medeni durumlarına 
göre ilişkilendirildiğinde, aralarında anlamlı ilişki olduğu ( - .05) saptanmıştır. 
Sonuçta, Belediyelerin, park alanlarında uzman spor eğit-menleri istihdam etmesi ve 
rekreatif alanları yaygınlaştırması halkın beklentileri açı-sından olumlu olacaktır.</Özetçe>
<Anahtar>Park rekreasyonu, serbest zaman katılımı</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yavaş Şehirlerin Rekreasyon Olanakları:
Seferihisar’da Rekreasyonel Bir Faaliyet Olarak Eko-Turizm</Başlık>
<Özetçe>Doğaya saygılı kalınarak, yerel değerlere, esnafa, yerel yemeklere sahip çıkılarak bölgelerin 
gelişebileceğini kanıtlayan yavaş şehir çalışmaları günümüzde ön plana çıkmaktadır. 
Bu çalışmanın amacı; Türkiye’nin ilk yavaş şehri Seferihisar’ın yavaş şehir olma özellikleri 
ile birlikte uyguladığı eko-turizm politikalarıyla, rekreasyon amaçlı turizm potansiyelini 
belirleyerek Seferihisar’ın rekreasyon açısından nerede ve hangi aşamada olduğunu 
ortaya koyabilmektir. Bu çalışmada öncelikle literatür taraması yapılmış ve Seferihisar’ın 
rekreasyon amaçlı faaliyetleri ve özellikle eko-turizm açısından konumunun belirlenmesi 
için görüşme ve gözlem teknikleri kullanılarak bilgi toplanılmıştır. 
Bu amaçla Cittaslow Türkiye Ağı Koordinatörü Bülent Kös-tem, Hıdırlık Kalkınma Projesi 
kapsamında işletilen Sefertası Restoran’ın yöneticisi Vedat İşler, Restoran Aşçısı Fatma Hanım, 
Sakin Kahve Sahibi Remziye Yıldırım Boyacı ve Çevre esnaf ile görüşmeler yapılarak Seferihisar 
ilçesindeki yavaş şehir ve eko-turizm faaliyetleri hakkında bilgiler elde edilmiş, yapılan alan 
gezisi ile Seferihisar’ın turistik çekim unsurları ve turizm potansiyeli incelenmiştir.</Özetçe>
<Anahtar>Rekreasyon, eko-turizm, yavaş şehir, Seferihisar</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Akademik Personelin Rekreasyon Eğilimleri</Başlık>
<Özetçe>Rekreasyon talebini etkileyen faktörlerin bilinmesi, bu alanda yapılan faaliyetlerin 
daha etkin olmasını ve katılımcıların memnuniyetinin ve sadakatinin artmasını sağlayacaktır. 
Bu çalışmanın temel amacı, çalışmaları mesai saatlerini aşacak şekilde yoğun olan akademik 
personelin boş zamanlarını hangi faktörlerin etkisiyle değerlendirdiklerini ve bu personelin 
rekreasyon faaliyetlerine katılımlarını etkileyen faktörler ile ilgili algıların ölçülmesidir. 
Araştırma, Cumhuriyet Üniversitesi Meslek Yüksekokulları bünyesinde gerçekleştirilmiştir. 
Akademik personel tarafından doldurulan 138 adet anket formu SPSS 16.0 İstatistik programı ile
değerlendirilmiştir. Veriler, tanımlayıcı ve çıkarımsal istatistik bazında ele alınmıştır ve 
bu nedenle demografik soruların frekans dağılımları ele alınmıştır. Rekreasyon faaliyetlerine 
katılımı etkileyen unsurların belirlenmesinde denge ve uzlaşma kuramından, ve bu kapsamda 
rekreasyon faaliyetlerine katılım ölçeğinden yararlanılmıştır. 
Yapılan analizler sonucunda, rekreasyon faaliyetlerine katılımı belirleyen faktörler; 
fizyolojik özellikler, alanların durumu, negatif içsel deneyimler, ekonomik durum, 
yan nedenler, organizasyonel unsurlar ve ruhsal etmenler olarak belirlenmiştir. 
Kadın ve erkek akademisyenlerin tüm boyutlara yönelik yaklaşımlarında 
anlamlı bir farklılık bulunmamasına rağmen, rekreasyon faaliyetlerine katılımı etkileyen 
unsurların, yaşa göre değişiklik gösterdiği belirlenmiştir.</Özetçe>
<Anahtar>Rekreasyon, serbest-boş zaman, faaliyetlere katılım, akademik personel, Sivas</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Fırtına Vadisi’nde Rekreasyonel Faaliyetler
ve Çevresel Etkileri</Başlık>
<Özetçe>Rize ilinin 45 km doğusunda yer alan Fırtına Havzası, havza karakteristikleri, 
bitki örtüsü, yaban hayatı, tarihi- kültürel yapısı, yaylaları, müziği ve folkloru ile uluslararası 
öneme sahip olan bir havzadır. 1980’li yıllara kadar kaplıca turizmi ve yaylacılık temelli turizm 
ile öne çıkan yöre; 1994 yılında havzanın milli park olarak ilanından sonra farklı rekreasyonel 
aktivitelerle de adını duyurmaya başlamıştır. Bu çalışmada Fırtına vadisindeki rekreasyonel 
faaliyetler ve bunların çevresel etkileri ortaya ko-nulmaya çalışılmıştır. Bu amaçla, 
Fırtına Havzasında yürütülen rekreasyonel etkinliklere ait çeşitli bilgilerin toplanmasında yerel 
düzeyde envanter yöntemi uygulanmış, rekreasyonel faaliyetlerde bulunan çeşitli sektör 
temsilcileri ile yüz yüze görüşülerek elde edilen bilgiler kayıt altına alınmıştır. 
Envanter ve görüşme sonucunda elde edilen bulgulara göre rekreasyonel faaliyetler sınıflandırılmıştır. 
Araştırma sonucuna göre Fırtına vadisindeki 15 farklı kategoride 
(Manzara Gözlemi, Kuş Gözlemi, Yaban Hayatı Gözlemi, Bitki Örtüsü Gözlemi, Olta Balıkçılığı, 
Rafting, Doğa Yürüyüşü, Şenlikler (Festival-konser), Sağlık Turizmi, Heliksi, Kar Şenliği, 
Piknik, Kampçılık, Avcılık, Dağ Tırmanışı) rekreasyonel aktivitelerin yürütüldüğü belirlenmiştir. 
Fırtına vadisindeki rekreasyonel faaliyetlerden yararlanan ziyaretçi sayısı yıllara göre artmaktadır. 
Ancak, Fırtına vadisinde uygulanmakta olan bir havza yönetim planının olmaması nedeniyle rekreasyonel 
faaliyetlerin yürütülmesi sırasında doğal kaynaklar üzerinde farklı oranlarda tahripkâr davranışların 
sergilendiği belirlenmiştir.</Özetçe>
<Anahtar>Rekreasyon, rafting, trekking, yayla turizmi, Fırtına vadisi</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İzmir Büyük Kent Bütünü İçerisindeki Açık-Yeşil Alanların Erişilebilirlik, 
Kademelenme ve Süreklilik Kriterleri Açısından Değerlendirilmesi</Başlık>
<Özetçe>Bu çalışma kentlerde dinlenimin sağlanabilmesi açısından kritik öneme sahip açık-yeşil 
alanların varlığını ağırlıkla standartlar temelinde ve kişi başına düşmesi gerekli olan 
aktif yeşil alan miktarı üzerinden değerlendiren yaklaşımların yetersizliğini ortaya koyma 
amacına temellenmiştir. Planlama kararlarının sözkonusu alanların kullanım değeri üzerinden ve bu 
bağlamda yürüme mesafesini ön planda tutan erişilebilirlik başta olmak üzere, kademelenme ve 
süreklilik gibi düzenleme ilkeleri temelinde ortaya çıkmasının gerekliliği gösterilmeye çalışılmıştır. 
Bu doğrultuda İzmir Büyük Kent Bütünü içerisinde bugün var olan park alanları, 
komşuluk, mahalle, semt, kent ve bölge ölçeğine göre sınıflandırılarak sözkonusu kriterler 
açısından değerlendirilmiştir. Haritalara aktarılan verilerin analiz ve sentezi yoluyla elde edilen 
sonuçlar, kademelenme açısından özellikle mahalle, semt ve kent ölçeğindeki uygulamaların 
yetersizliğini, süreklilik açısından sahil bandı dışında dikkate değer bir uygulamanın olmadığını 
ve kentte yaşayan herkesin açık-yeşil alanlara erişim bağlamında eşit olanaklara 
sahip olmadığını açıkça göstermiştir. Diğer yandan bulgular İzmir’de park alanları açısından 
en zayıf bölgelerin nerelerde yer aldığını ve bu çerçevede planlama çalışmalarında dikkatle 
yaklaşılması gereken zayıf bölgeleri ortaya koymuştur.</Özetçe>
<Anahtar>Açık-yeşil alan, park, süreklilik, kademelenme, erişilebilirlik.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Bölümü Öğrencilerinin Serbest Zaman Gereksinimi-Serbest
Zaman Doyumu İlişkisi Algılamaları</Başlık>
<Özetçe>Bu çalışmanın temel amacı bireylerin serbest zaman gereksinimi ile serbest zaman doyumu 
arasındaki ilişkiyi belirlemektir. Bu amaca yönelik olarak öncelikle alan yazın taraması 
gerçekleştirilmiş ve buradan elde edilen bilgiler ışığında bir anket formu geliştirilmiştir. 
Muğla’da üniversite öğrencileriyle yüz yüze görüşme yöntemiyle yapılan toplam 500 anketten 
344 adedi değerlendirmeye alınmıştır. Verilerin analizinde SPSS programından yararlanılmış 
olup yapısal ve yakınsak geçerliliği faktör analizi ile ortaya konulmuştur. 
Daha sonra serbest zaman gereksinimi faktörleri ile serbest zaman doyumu faktörleri arasındaki 
ilişkiyi belirlemek için korelasyon analizi yapılmış olup gösteriş-fiziksel durum 
faktörleri dışındaki tüm faktörler arasında pozitif yönlü önemli düzeyde bir ilişki olduğu 
saptanmıştır. Serbest zaman gereksinimi faktörlerinin serbest zaman doyumu üzerindeki etkisini 
belirlemek için regresyon analizi yapılmıştır. Serbest zaman gereksinimi faktörlerinin ruhsal 
durum üzerinde etkisi olduğu, buna karşın fiziksel durum üzerinde dinlenme, 
sosyalleşme ve zevk alışkanlıklar faktörü etkili olurken gösteriş faktörünün fiziksel durum 
üzerinde bir etkisinin olmadığı sonucuna ulaşılmıştır.</Özetçe>
<Anahtar>Serbest zaman gereksinimi, serbest zaman doyumu, turizm öğrencileri, Muğla</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Serbest Zaman Eğitimi</Başlık>
<Özetçe>Serbest zaman eğitimi bireyin yaşadığı ortamdaki imkanları değerlendirmesi ve bu ortamları 
olgunlaştırması için önemli katkı sağlamaktadır. Bu derlemede serbest zaman eğitimi alanındaki 
literatür ve araştırma bulguları taranarak tasnif edilmiş, giderek gelişen ve akademik bir 
disiplin olarak kabul gören “serbest zaman eğitimi” kavramı çok yönlü tartışılarak alanla 
ilgili bilgi birikimine katkı sağlanması amaçlanmıştır.</Özetçe>
<Anahtar>Serbest zaman, eğitim, rekreasyon.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyon ve Eğitim</Başlık>
<Özetçe>Birey rekreasyon içinde yeni deneyimler kazanarak eğitim ve öğrenmenin en önemli 
unsurunu oluşturur. Daha da ötesi çevre ile bireyin deneyimleri rekreasyon deneyimleri ile 
etkileşerek birey için belirli bir öğrenme potansiyeli oluşturur. 
Rekreasyon deneyimleri ve öğrenme ayrılamaz bir oluşum içindedir. 
Bireyin yetişkin rollere hazırlanması ve toplumun değerlerinin ona yüklenmesi ile sosyal ve 
bireysel kimlik gelişir. Rekreasyon bu süreçteki en önemli ögedir.</Özetçe>
<Anahtar>Eğitim, rekreasyon, serbest zaman</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyon Kavramına Felsefi Yaklaşım</Başlık>
<Özetçe>Rekreasyon günümüz toplumlarını çok iyi karakterize eden ve gittikçe yükselen bir değer, 
anlam ve ideal olarak yerini almaktadır. Felsefi düşünce ise değerler, anlamlar ve idealler diye 
adlandırılan bu varlık kavramını kendisine konu etmektedir. Bu çalışmada rekreasyon kavramı 
ile felsefe kavramların birbiri ile olan bağlılığı ve felsefi düşüncenin rekreasyona 
olan yaklaşımı tartışılmıştır. Çalışma kuramsal bir değerlendirme çalışması olup ulusal ve 
uluslararası literatürden yararlanılmıştır. Felsefi yaklaşımlar rekreasyonun kavramsal olarak 
geliştirilmesi ve organizasyonu için temel kaynak oluşturmaktadır.</Özetçe>
<Anahtar>Felsefe, rekreasyon, serbest zaman</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Muğla Üniversitesi Yerleşkesinde Öğrenim Gören Öğrencilerin
Serbest Zaman İhtiyaçları ve Beklentileri</Başlık>
<Özetçe>Bu araştırmanın amacı; Muğla Üniversitesi yerleşkesinde öğrenim gören öğrencilerin serbest 
zaman ihtiyaçları ve beklentilerini belirlemektir. Araştırma Muğla Üniversitesinde farklı fakülte 
ve bölümlerde okuyan 410 kız ve erkek öğrencilere uygulanmıştır. 
Araştırmada bilgi toplama aracı olarak anket kullanılmıştır. Anket, okuduğu bölümler, yerleşkedeki 
serbest zamanının tespiti, etkinlik öncelikleri, rekreasyon ve organizasyonu vb. soruları 
içermektedir. Araştırmada elde edilen veriler Windows ortamında SPSS 17 paket programı 
kullanılarak istatistik işlemler uygulanmış sayısal ve yüzdelik dağılımları tablolar 
halinde sunulmuştur. Muğla Üniversitesi yerleşkesinde öğrenim gören öğrencilerin 
serbest zaman ihtiyaçları ve beklentilerini belirlemek amacıyla yapılan bu araştırma 
sonuçlarına göre; serbest zaman etkinliklerine katılım, organizasyonlara iştirak 
durumları belirlenerek öğrencilerin fiziksel, sosyal ve toplumsal etkinlikleri 
ihtiyaçları ortaya çıkarılmaya çalışılmıştır. Araştırmaya göre öğrencilerin büyük çoğunluğunun 
yerleşkede zaman geçirdiği, öncelikli olarak fiziksel aktiviteleri istedikleri, yerleşke dışındaki 
serbest zaman etkinliklerine de katıldıkları tespit edilmiştir. Yerleşkedeki rekreatif 
faaliyetlerin yeterince olmaması tesis ve organizasyon eksikliklerinin bulunması ve ekonomik 
yeterliliğin eksikliği sebebiyle üniversitede serbest zaman etkinlikleri ihtiyacının yüksek olduğu 
ortadadır. Rekreasyon aktivitelerini teşvik ve sağladığı yararlardan faydalanmak için yerleşkede 
düzenli yapılabilecek etkinlikler yapılmalıdır. Görüldüğü üzere öğrenciler serbest zamanlarında 
sportif aktivitelerle uğraşmaktadırlar. Serbest zamanlarında seçtikleri faaliyetleri okul tesis ve 
araç-gereçlerin el verdiği ölçüde faydalanabildikleri ortaya çıkmıştır. 
Tesis ve araç-gereçlerdeki yetersizlik serbest zaman etkinliklerini kısıtlamaktadır.</Özetçe>
<Anahtar>Üniversite öğrencileri, serbest zaman, yerleşke</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Bireylerin Sosyal Algı ve Sosyalleşme Düzeylerinin
Gelişiminde Rekreasyonel Uygulamaların Önemi</Başlık>
<Özetçe>Sosyal algı, bireyin toplumsal hayatta yer almasını etkileyen önemli bir unsurdur. 
Birey toplumda davranışları ile kendini ifade ederken, sosyal algı düzeyi ile toplumsal yaşamda 
varlığını ortaya koyar. Sosyal algı ya da sosyalleşme düzeyi toplumsal hayatta bir takım bireysel 
yada grup etkinliklerine katılım ile artmaktadır. Bu etkinliklerin başında da rekreatif uygulamalar 
gelmektedir. Birey katıldığı rekreasyon faaliyetleri ile sosyal algısını yada sosyalleşme düzeyini 
artırmakta ve bu sayede toplumsal yaşamda daha aktif bir şekilde yer almaktadır. 
Rekreatif uygulamalar, kendine güven, kendini gerçekleştirme ve özsaygı gibi içsel unsurların 
toplumsal yaşama olumlu yansıtılmasında bir köprü görevi görmektedir. Bu doğrultuda bireylerin 
sosyal algılarında meydana gelen pozitif gelişmeler de toplumsal yaşamda daha 
iyi bir konum elde etmelerine yardımcı olmaktadır. Rekreatif uygulamalar bu noktada, 
bireyin toplumsal entegrasyonunda bu denli büyük bir öneme haizdir. Mevcut literatürün taranması 
ile gerçekleştirilen bu derlemenin amacı, öncelikle toplumsal yaşamda sosyal bir varlık olan 
bireyin sosyal algısını ve sosyalleşme düzeyini ortaya koymaktır. Daha sonra bireyin toplumsal 
yaşama entegrasyonunda önemli bir paya sahip olan rekreasyonel uygulamaların, yine bireyin sosyal 
algısının ve sosyalleşmesinin gelişimindeki önemini vurgulamaktır.</Özetçe>
<Anahtar>Toplumsal yaşam, sosyal algı, sosyalleşme, rekreasyon, rekreatif uygulamalar.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Erzurum’un Kırsal Turizm Potansiyeli</Başlık>
<Özetçe>Erzurum ülkenin en önemli kayak merkezlerinden biri olan Palandöken Dağı, Tortum Şelalesi, 
Yedigöller, Çoruh Kanyonları, Narman Peri Bacaları, zengin bitki örtüsü, kuş, 
kelebek gözlem alanlarına sahip dağları, yaylaları ve mağaraları ile kırsal turizme oldukça 
elverişli bir yapıya sahiptir. Kültürel değerleriyle de kırsal turizm faa-liyetini tamamlayıcı 
olup, gelen yerli ve yabancı turistlerin ilgisini çekmektedir. Erzurum ilinin, giriş-çıkış 
yapan ziyaretçiler açısından, ülke turizminden aldığı pay orta-lama olarak binde 4 civarındadır. 
Bu çalışmada, Erzurum’un tüm kırsal çekicilikleri ve kırsal turizme uygunluğu değerlendirilmişti.</Özetçe>
<Anahtar>Kırsal kalkınma, kırsal turizm, Erzurum.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreatif Zıpkınla Balık Avcılığı Yapan Kişilerin
Görüşlerinin Tespit Edilmesi</Başlık>
<Özetçe>Bu araştırma, serbest zaman değerlendirme şekillerinden avcılık sporunun içinde 
yer alan zıpkınla balık avcılığının, farklı meslek dallarında olup rekreasyon 
amacıyla av yapan kişilerin; Beşikdüzü’nde hangi balık türlerinin, nerede, ne zaman ve hangi 
koşullar oluştuğunda avlanabileceğine ilişkin görüşleri toplanarak bunların değerlendirilmesine 
yönelik yapılan nitel bir çalışmadır. Çalışmada, nitel araştırmalar içinde yer alan durum 
çalışması tekniği kullanılarak ve uygun durum örneklemesi ile zıpkınla avcılık yapan 15 kişilik bir 
araştırma grubu oluşturulmuştur. Bu araştırma ile birlikte zıpkınla avlanabilecek balık türleri, 
bu balıkların özellikleri ve hangi alanlarda avlanabilecekleri hakkında bilgi sahibi olunmuştur. 
Bu bilgiler katılımcıların deneyim ve kanaatleriyle oluşturulmuştur.</Özetçe>
<Anahtar>Zıpkınla balık avcılığı, rekreasyon, nitel araştırma</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Adana İl’inin Kırsal Turizm Potansiyeli</Başlık>
<Özetçe>Geçmişte tatil denilince aklımıza ilk olarak deniz, kum ve güneş gelirdi. 
Günümüzde bu anlayış yerini başka alanlara bırakmaya başlamıştır. 
Artık insanlar, doğa ile baş başa kalabilecekleri ve kültürel geziler yapabilecekleri 
yerleri keşfetmeye başlamışlardır. Yapılan bu geziler gidilen bölgedeki yöre halkı açısından da 
birçok olumlu sonucu beraberinde getirmektedir. Adana İli gerek doğası ile gerek kültürel 
yapısı ile birçok zenginliğe sahiptir. Bu çalışmada, birçok doğal zenginliğe ve dağ köyüne sahip 
Adana İli’nin kırsal turizm potansiyelini ve kırsal turizmin bölgeye sağlayacağı yararları 
ortaya koymak amacıyla literatür araştırması yapılarak öneriler sunulmuştur.</Özetçe>
<Anahtar>Turizmde çeşitlendirme, kırsal kalkınma, kırsal turizm, Adana İli</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rize Kenti Doğal Güzellikleri ve Rekreasyonel Potansiyeli</Başlık>
<Özetçe>Dünyamızda artan kentleşme ve endüstrileşme hızına paralel olarak rekreasyonel 
faaliyetlere duyulan gereksinim de artmaktadır. Gerek doğal güzellikler gerekse, tarihi 
zenginlikler yönünden zengin bir potansiyele sahip ülkemizde, mevcut kaynaklarımızın 
birçoğu tanıtım eksikliği nedeniyle yeterince ön plana çıkarılamamış, bir kısımı kendi 
kaderlerine terk edilmiş ya da yanlış kullanım sonucu tahrip olmuştur. Batıdan Trabzon-Of, 
güneyden Erzurum-İspir, doğudan Artvin-Yusufeli ve Arhavi ile komşu olan Rize kenti, 
flora ve fauna açısından oldukça zengin kentlerimizden birisidir. 
Karadeniz Bölgesi’nin eşsiz güzelliklerinden nasibini almış olan Rize; yaylaları, kaplıca ve 
içmeleri, akarsuları, şelaleleri, gölleri, tarihi-kültürel değerleri içeren geleneksel konutları, 
kaleleri, taş kemer köprüleri, camileri, müzeleri ve flora zenginliği ile de oldukça yüksek 
rekreasyonel potansiyel taşımaktadır. Bu çalışmada, yeterince tanıtımı yapılamamış Rize kentine 
ait zenginliklerin rekreasyonel potansiyelinin ortaya konulması, vurgulanması, bu konuda 
yapılabilecek çalışmalara, planlamalara ışık tutulması bunun sonucunda da bütün bu zenginliklerin 
koruma altına alınarak tanıtılması hedeflenmiştir. Çalışmada kişisel gözlemler, fotoğraflar ve 
literatür bilgilerinden yararlanılmıştır.</Özetçe>
<Anahtar>Rize kenti, rekreasyon potansiyel, flora-fauna, tarihi eserler</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kocaeli Üniversitesi Mühendislik Fakültesinin Farklı
Bölümlerinde Eğitim Veren Öğretim Elemanlarının
Boş Zaman Tercihlerinin İncelenmesi</Başlık>
<Özetçe>Bu araştırmanın amacı Kocaeli Üniversitesi Mühendislik Fakültesinin farklı bölümlerindeki 
öğretim elemanlarının boş zamanlarını değerlendirmeleri kapsamında okul içi etkinlikleri ve mesai 
dışı boş zamanlarında katıldıkları ve/ve ya paylaştıkları aktiviteleri belirlemek ve bu 
aktivitelerin kendileri üzerindeki etkilerini bilimsel ölçütlerle ortaya koymaktır. 
Araştırmaya denek olarak Kocaeli Üniversitesi Mühendislik Fakültesinin farklı bölümlerindeki 30 
öğretim elemanları katılmıştır. Araştırma metodu olarak anket yöntemi kullanılmıştır. 
Anket Ümit Kesim tarafından geliştirilmiş olup anket sonuçları SPSS 15.0 paket istatistik programı 
kullanılarak değerlendirilmiştir. Sonuç olarak, öğretim elemanlarının çalışma saatlerinin fazla 
olduğu, boş zaman aktivitelerine fazla zaman ayıramadığı, ortam ve şartlar oluştuğu takdirde 
çeşitli faaliyetlere katılabileceği yönünde görüş belirtmişlerdir. 
Bu bulgulardan hareketle, insanların çalışma kadar dinlenmeye de ihtiyacı olduğu, 
çalışma saatlerinin daha makul ölçülere indirilebileceği, öğretim elemanlarına yönelik 
faaliyetlerin artırılması ve çeşitlendirilmesi gerektiği söylenebilir.</Özetçe>
<Anahtar>Kocaeli Üniversitesi, öğretim elemanı, boş zaman,</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Mental Retardasyonlu Çocuklarda Rekreasyon Faaliyetlerinin
Sosyal Gelişime Etkilerinin İncelenmesi</Başlık>
<Özetçe>Bu çalışmanın amacı, mental retardasyonlu çocuklarda rekreasyon faaliyetlerinin 
sosyal gelişime etkisinin incelenmesidir. Bu amaçla çalışmaya, 
ailelerinin izni alınmış yaş ortalamaları x=11,11±4,01 olan 3’ü kız 6’sı erkek olmak 
üzere toplam 9 mental retardasyonlu çocuk katılmıştır. Çalışmalar, haftada 2 gün, 
günde 45 dakikalık 2 ders süresiyle toplam 8 hafta boyunca devam etmiştir. 
Verilerin toplanması için araştırmacı tarafından hazırlanan gözlem formu kullanılmıştır. 
Gözlem formu araştırma başlangıcında, etkinliklerin devam ettiği her hafta 
sonunda ve araştırma bitiminde araştırmacı tarafından etkinliklerin hemen 
sonrasında uygulanmıştır. Deneklerin ön-test son-test değerleri arasındaki farklar SPSS 15.0 
programında Wilcoxon Testi ile analiz edilmiştir. Yapılan çalışma sonucunda ön test ve son test 
verilerine ait istatistiksel değerler doğrultusunda, “selamlaşma, grup içinde kendini ifade etme, 
paylaşma, yardımlaşma, etkinlik kurallarına uyma, dinleme, iş birliği içinde çalışma ve 
uygun şekilde sınıfa girme” parametrelerinde istatistiksel olarak anlamlı farklılıklar 
saptanmazken (p>0,05), “arkadaşlarıyla iletişim ( - ,01), diyalog kurma, özgüven, arkadaş edinme 
becerisi, grup içi aktivitelerde yer alma, grup içi uyum ve sıraya girme” parametrelerinde 
istatistiksel olarak anlamlı farklılıklar saptanmıştır ( - ,05). Sonuç olarak, rekreasyon 
faaliyetlerinin “arkadaşlarıyla iletişim, diyalog kurma, özgüven, arkadaş edinme becerisi, grup 
içi aktivitelerde yer alma, grup içi uyum ve sıraya girme” özelliklerinde etkili olduğu kanısına 
varılmıştır.</Özetçe>
<Anahtar>Rekreasyon, mental retardasyon, sosyal gelişim.</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>11-13 Yaş Grubu Çocuklarda Uygulanan
Ayak Tenisi Etkinliğinin Sosyal Gelişime Etkisi</Başlık>
<Özetçe>Bu çalışmada amaçlanan; 11-13 yaş gurubu öğrencilerin ayak tenisi aktivitesinin, 
sosyal gelişimlerine etkilerini araştırmak olmuştur. Etkinliğin olumlu ya da olumsuz etki yapıp 
yapmadığı anket yoluyla araştırılmıştır. Araştırmaya denek olarak Kocaeli İli Gebze ilçesinde 
bulunan Eşref Bey İlköğretim Okulu’nda, tesadüfi yolla seçilen 7’si Kız 18’i erkek toplam 24 
öğrenci ele alınmıştır. Araştırmaya katılanların sosyal gelişimlerine etkilerini değerlendirmek 
amacıyla denekler, haftada 3 gün, günde 2 saat olmak üzere toplam 8 hafta devam etmiştir. 
Etkinliğin olumlu ya da olumsuz etki yapıp yapmadığı anket yoluyla araştırılmıştır. 
Öğrencilere toplam 20 sorudan oluşan bir sosyal gelişim anket testi uygulanmıştır. 
Etkinlik öncesi ve etkinlik sonrası öğrencilere uygulanan test ile gelişim farklılıkları 
karşılaştırılarak ve gözlemlenerek değerlendirilmiştir. Bu testler; etkinlik öncesi ve sonrası 
öğrencilere verilerek karşılıklı soru cevap şeklinde uygulanmıştır. Bu çalışmada elde edilen 
veriler SPSS 15.0 istatistik programında frekans ve yüzde değerleri çizelgeler haline getirilmiştir. 
Sonuç olarak öğrencilerin rekreasyon aktivitesi olarak kullanılan ayak tenisi sporu sonrası 
frekans ve yüzde değerleri göz önüne alındığında çocukların sosyal gelişimleri olumlu yönde 
gelişim göstermiştir.</Özetçe>
<Anahtar>Ayak tenisi, çocuk, sosyal gelişim</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Tekerlekli Sandalye Basketbolcularında Eksantrik Egzersiz
Sonrasında Oluşan Gecikmiş Kas Ağrısının Pozisyon Hissi
ve Şut Yüzdesi Üzerine Etkisi</Başlık>
<Özetçe>Eksantrik egzersiz, kasın uzayarak güç ürettiği bir egzersiz çeşidi olarak tanımlanmıştır. 
İzometrik ve konsantrik egzersize göre eksantrik kas aktivitesi mekanik olarak daha etkilidir; 
ancak kası yaralanmaya maruz bırakabilir. Gecikmiş kas ağrısı (GKA) özellikle bireyin alışkın 
olmadığı eksantrik aktiviteden birkaç saat sonra ortaya çıkar, kas performansında, eklem hareket 
açıklığında ve kas gücünde azalmaya ve plazma kreatin kinaz (CK) aktivitesinde geçici bir 
artışa neden olur. Literatürde tekerlekli sandalye basketbolcularında GKA ile ilgili herhangi 
bir çalışmaya rastlanmamıştır. Bu çalışmada, dirsek fleksör kaslarına eksantrik egzersiz 
yüklemesi yapılarak üst ektremite motor performansı üzerine GKA’nın etkisi araştırılmıştır. 
Çalışmamıza 10 tekerlekli sandalye basketbol oyuncusu (yaş ortalaması:32,6±7,61) dahil edildi. 
Bütün sporculardan ilk gün sırasıyla plazma CK aktivitesi ölçümü için kulak memesinden 30 
mikrolitre kan örneği alındı, sonra kol çevresi ölçümü, eklem hareket açıklığı, pozisyon hissi, 
kas ağrısı, kas hassasiyeti ve şut yüzdesi ölçümleri yapıldı. Bu testlerin 30 dakika, 24 saat 
ve 48 saat sonrasında aynı ölçümler aynı sıra ile tekrarlandı. Bir hafta sonra sporculara aynı 
ölçümler tekrarlandı. Aynı gün, eksantrik egzersizin şiddetini belirlemek için bütün 
sporcuların 1 Tekrarlı Maksimumu belirlendi. GKA oluşturacak eksantrik egzersiz protokolü bütün 
sporculara uygulandı. Testler egzersizin 30 dk. sonrası, 24 ve 48 saat sonrası yinelendi. 
Çalışma sonucunda, eksantrik egzersiz protokolü sonrasında plazma CK aktivitesinde, 
kol çevre ölçümünde, kas palpasyonunda ve izometrik gerilimde kas ağrısında ve pozisyon hissi 
kaybında anlamlı artış, dirsek eklemi fleksiyon ve ekstansiyon açısında, basınç-ağrı eşiğinde 
ve sporcuların şut yüzdesinde istatistiksel olarak anlamlı azalma belirlendi. İstirahat 
pozisyonundaki kas ağrısında ve üst ektremite istirahat pozisyonu açısında anlamlı 
fark saptanmadı. Bu bulgular, GKA’nın tekerlekli sandalye basketbolcularının üst ekstremite motor 
performansını olumsuz etkilediğini göstermektedir.</Özetçe>
<Anahtar>Gecikmiş kas ağrısı, tekerlekli sandalye basketbolu, pozisyon hissi, şut yüzdesi</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Rekreasyonel Aktivitelere Katılımın Önündeki
Engellerin İncelenmesi</Başlık>
<Özetçe>Bu çalışmanın amacı farklı demografik özelliklere sahip bireylerin rekreasyonel aktivitelere
katılımın önündeki engelleri algılama düzeylerindeki farklılıkların incelenmesidir.
Çalışmanın örneklem grubunu farklı eğitim düzeyindeki 154 erkek ( X yaş =
27.23± 11.67) ve 146 kadın ( X yaş = 20.48± 7.39) toplam 300 kişi oluşturmuştur.
Çalışmada veri toplamak amacı ile Alexandris ve Carrol (1997) tarafından geliştirilen,
toplam 6 alt boyut ve 27 maddeden oluşan “Boş Zaman Engelleri” ölçeği kullanılmıştır.
Ölçeğin Türk toplumu için geçerlik ve güvenirlik çalışması ise Karaküçük ve
Gürbüz (2006) tarafından yapılmıştır. Katılımcıların cinsiyetlerine göre istatiksel olarak
anlamlı bir fark olup olmadığını test etmek için yapılan t-testi analizi sonuçlarına
göre ölçekte yer alan tüm alt boyutlarda anlamlı farklıklılar olduğu belirlenmiştir (p
.05). Katılımcıların öğrenci olma veya bir işte çalışma durumlarına göre yapılan analiz
sonuçlarına göre ise sadece “birey psikolojisi” (t= 3.043;  - .01) alt boyutunda istatistiksel
olarak anlamlı bir farklılık olduğu belirlenmiştir. Ayrıca, katılımcıların öğrenim
düzeylerine yapılan tek yönlü varyans (ANOVA) analizi sonuçları gruplar arasında
“birey psikolojisi” (F2,297 = 4.293  - .05), “sosyal ortam ve bilgi eksikliği” (F2,297
= 4.941  - .01), “arkadaş eksikliği” (F2,297 = 4.310  - .01) ve “ilgi eksikliği” (F2,297 =
1.722  - .05) alt boyutlarında anlamlı fark olduğunu göstermiştir. Sonuç olarak,
“zaman” faktörünün tüm katılımcılar için rekreasyonel aktiviteye katılmamada en etken
faktör olduğu söylenebilir.</Özetçe>
<Anahtar>Rekreasyon, katılım, engeller, rekreasyonel aktivite</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sedanter ve Sporcu Üniversite Öğrencilerinin
Sağlık Durumları ve Rekreasyon Faaliyetlerinin Araştırılması</Başlık>
<Özetçe>Bu araştırmanın amacı; sedanter ve sporcu üniversite öğrencilerinin sağlık durumları ve 
rekreasyon faaliyetlerinin araştırılmasıdır. Araştırmaya Süleyman Demirel Üniversitesi Hemşirelik, 
Ebelik, Fizik Tedavi-Rehabilitasyon ve Spor Bilimleri Bölümlerinde öğrenim gören 588 
(bay-bayan) öğrenci gönüllü olarak katıldı. Bu öğrenciler farklı branşlarda aktif spor yapanlar 
ile hiç spor yapmamış öğrencilerden oluşmaktaydı. Araştırmanın örneklemi farklı bölümlerde okuyan 
öğrencilerin 206’sı aktif sporcu ile aynı okulda öğrenim gören hiç spor yapmamış (sedanter) 
382 kişilik öğrencilerdir. Aktif spor yapan 206 öğrencinin; 40’ı aerobik step, 16’sı 
plates, 21’i basketbol, 19’u voleybol, 8’i hentbol, 95’i yürüyüş ve 7’si futbol ile uğraşmaktaydı. 
Bu araştırmada sedanter ve sporcu öğrencilerin; sosyo-demografik özelliklerini, genel sağlık 
durumlarını ve serbest zamanlarını nasıl geçirdiklerini içeren sorularla oluşturulmuş bir 
anket yapıldı. Anket sonuçlarının tanımlayıcı istatistikleri ile değişkenler arasındaki 
ilişki bağımsız t testi ve ki-kare testi kullanılarak değerlendirildi. Sonuç olarak; 
öğrencilerin istedikleri halde çeşitli nedenlerden dolayı rekreatif etkinliklere ve sportif 
faaliyetlerine katılamadıkları ortaya çıkmıştır. Bunun en önemli nedeni ise; ders programlarının 
yoğun olmasından kaynaklandığı söylenebilir. Ayrıca sedanter yaşam süren kişilerde 
sağlık problemlerinin daha fazla görüldüğü ve sportif aktivitelerin sağlık üzerine etkilerinin 
olumlu olduğu ortaya konmuş olduğu belirlenmiştir.</Özetçe>
<Anahtar>Rekreasyon, sedanter, sporcu, sağlık</Anahtar>
<Kaynak>I. Rekreasyon Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Sektöründe Faaliyet Gösteren Aile İşletmelerinde Yaşanan
Kurumsallaşma Sorunları: İstanbul’da Bir Araştırma</Başlık>
<Özetçe>Tüm dünyada olduğu gibi Türkiye’de de ekonomik hayatın vazgeçilmez temel unsurlarından
biri olan aile işletmeleri, genel olarak dünya ekonomisi içindeki payları
itibariyle önemli bir yer tutmakta ve ülkemizde de yerli sermayeli işletmelerin yaklaşık
%90’nı oluşturmaktadır. Aile işletmelerinin yaşam sürelerine bakıldığında; önemli
bir bölümünün kısa süre ekonomik hayatta yer aldıkları ve daha sonra değişik sebeplerden
dolayı ekonomik hayattan çekilmek zorunda kaldıkları görülmektedir. Bu
sebeplerin başında gelen yeterince kurumsallaşamama sorunu, gerek ülkemiz gerekse
diğer ülkelerdeki işletmeler açısından ele alındığında, kurumsallaşmaktaki sıkıntıları
benzer nedenlere dayandırılabilmek mümkündür.
Bu çalışmanın amacı; değişik nedenlerle ekonomik hayattan çekilmek zorunda kalan
aile işletmelerinin, turizm sektöründe karşılaştıkları zorlukları tespit etmek ve bu
zorlukların başında gelen kurumsallaşmadaki yetersizliklerine karşın çözüm önerileri
sunmaktır. Bu yönde, bildiride TUROB (Türkiye Otelciler Birliği) üyeleri esas alınarak,
keşifsel araştırma modeli ve tesadüfî örnekleme yöntemiyle, 50 işletme üzerinde
gerçekleştirilen bir araştırmanın sonuçları sunulmaya çalışılmıştır. Araştırmanın
genel amacına uygun olarak, özelde de İstanbul’da turizm sektöründe faaliyet gösteren
aile işletmelerinde kurumsallaşma ile ilgili sorunlar saptamaya çalışmak ve
yaşanan sorunlara ilişkin bir takım çözüm önerileri getirmektir. Araştırma kapsamında
İstanbul merkezli bir anket uygulaması gerçekleştirilmiş, elde edilen veriler çeşitli
istatistiki yöntemlerle değerlendirilmiş ve elde edilen sonuçlar tablolar yardımıyla
sunulmuş ve sonuçta turizm sektöründeki aile işletmelerinde kurumsallaşma sorunu
konusunda çözüm önerilerine yer verilmiş ve sorunların tespitine dayanak oluşturulmaya
çalışılmıştır. Araştırma sonucunda genel olarak İstanbul’daki katılımcıların
kurumsallaşmaya önem verme eğiliminde olduğu, kurumsallaşma kriterlerinin büyük
bir kısmı açısından aralarında bir fark olmadığı tespit edilmiştir.</Özetçe>
<Anahtar>Aile işletmesi, kurumsallaşma süreci, turizm, İstanbul.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Otel İşletmelerinde Çalışanların Paraya Olan Tutumunun
Mesleki Etik Değerler Açısından İncelenmesi</Başlık>
<Özetçe>Bu çalışmanın amacı; mesleki etik kavramını turizm sektöründe inceleyerek bu kavramın
sektördeki yansımalarının görülmesi ve mesleki etik kavramı üzerinde para
olgusunun etkili olup olmadığının araştırılmasıdır. Bu çalışmada amaç, otel işletmelerinde
çalışanların paraya olan tutumlarının mesleki etik değerler açısından incelenmesi
ile ilgili durumları, değişkenleri ve değişkenler arasındaki ilişkileri tanımlayarak
mevcut durumu araştırmak ve ortaya koymaktır. Araştırmanın örneklemini 19
adet 5 yıldızlı otel işletmesinde çalışan 445 adet işgören oluşturmuştur. Araştırmada
veri toplama tekniği olarak anket tekniği kullanılmıştır. Anket formu üç bölümden
oluşmaktadır: birinci bölümde katılımcıların demografik özellikleri, ikinci bölümde katılımcıların
paraya olan tutumları, üçüncü bölümde ise katılımcıların mesleki etik değerler
konusundaki değerlendirmeleri yer almaktadır. Araştırma sonucu elde edilen
veriler istatistiksel analizlere tabi tutulmuştur. Bu analizler frekans dağılımı, güvenilirlik
analizi, t testi, ANOVA ve korelasyon analizidir. Korelasyon analizi sonucunda
otel işletmelerinde çalışanların paraya olan tutumları ile mesleki etik değerleri arasında
negatif yönlü yüksek bir ilişki olduğu bulgulanmıştır.</Özetçe>
<Anahtar>Etik, mesleki etik, otel işletmeleri, turizm etiği, paraya olan tutum.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Niş Pazarlamanın Turizm Sektöründe
Uygulanma Süreci ve Balıkesir İli Örneği</Başlık>
<Özetçe>Günümüz rekabet ortamında rakip işletmelerin sayısının giderek artması nedeniyle
pazardan elde edilen kar oranı azalmakta ve işletmeler müşterileri bağımlılığı yaratmakta
zorlanmaktadır. Bunun gibi nedenler dolayısı ile kitlesel pazarlama önemini
giderek yitirmekte işletmeler parçalanmış pazarlara diğer bir ifadeyle niş pazarlara
yönelme eğilimindedirler. Diğer yandan tüketici zevk ve tercihlerinde yaşanan
hızlı değişim ve tüketici gelirlerindeki artışı, her sektörde ortaya çıkmayı bekleyen
birçok niş pazar yaratmıştır. Turizm sektöründe de niş pazarlar ortaya çıkmaya başlamıştır.
Bu bakımdan niş pazarlamanın sektörel uygulanmasında turizmin de ayrı
bir yeri olmaktadır. Bununla birlikte çalışmamızda öncelikle niş pazarlama teorik olarak
açıklanmaya çalışılacak daha sonra da Balıkesir ilinde turizme yönelik uygulanabilecek
niş pazarların belirlenmesi amacı ile geliştirilebilecek turizm çeşitleri önerilecektir.</Özetçe>
<Anahtar>Niş pazarlama, turizm sektörü, Balıkesir.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Menü Planlamasında Yaratıcılık:
Eskişehir’deki Menü Kartları Üzerinde Bir Uygulama</Başlık>
<Özetçe>Menü planlamasında yaratıcılığın araştırıldığı bu çalışmada, menü kavramı, yaratıcılık
ve menü planlamasında yaratıcılık gibi kavramlar açıklanmıştır. Menü planlamasında
yaratıcılığı ölçmek için çalışma evreni olarak belirlenen Eskişehir’deki işletmelerin
menüleri fotoğrafları çekilerek toplanmıştır. Menülerde yapılan analizlerden
sonra önceden hazırlanmış olan menü değerlendirme formunda gerekli ifadeler
işaretlenmiştir. Yapılan frekans ve yüzde analizleri sonucunda veriler tablolaştırılmış
ve gerekli çıkarımlar bulguların değerlendirilmesi kısmında belirtilmiştir. Sonuç olarak
da işletmelerin yaratıcı menü planlama konusunda başarılı olamadıkları tespit
edilmiştir.</Özetçe>
<Anahtar>Menü, yaratıcılık, menü planlamasında yaratıcılık.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yerel Sivil Toplum Kuruluşları Persfektifinden
Paydaşların Turizme Etkisi</Başlık>
<Özetçe>Bu çalışmanın amacı yerel STK yöneticilerinin Düzce ili ve kırsallarına ilişkin turizmin
mevcut durumu ve paydaşların yöre turizmi üzerindeki etkilerine ilişkin tutumlarını
belirlemektir. Bu araştırma betimsel amaçlı ve niceldir. Araştırmada veri toplama
aracı olarak anket kullanılmıştır. Araştırma evrenini Düzce İlinde faaliyet gösteren
653 adet STK yöneticisi oluşturmaktadır. Araştırmada zaman, maliyet ve ulaşılabilirlik
gibi etkenlerden dolayı örneklem alma yoluna gidilmiştir. Araştırma evrenini oluşturan
STK’ların dağılımı yapıları itibari ile türdeşlik göstermediğinden evren kendi
içerisinde yapılarına göre aynı özellikteki alt tabakalara ayrılmış ve 254 STK araştırmaya
dâhil edilmiştir. Elde edilen bulgular SPSS for Windows 15.0 programında
değerlendirilmiş; tanımlayıcı istatistikler (Frekans, Yüzde, Ortalama, Standart sapma)
verilmiştir. Analiz sürecinde grupları karşılaştırmak için T-test ve Varyans Analizi
kullanılmıştır. Araştırmada STK yöneticilerinin bölgede turizm potansiyeli ve yapılan
çalışmalar hakkında yeterli bilgiye sahibi olmadıkları ve diğer paydaşların da turizme
yeterince etki edemedikleri yönünde çarpıcı bulgular elde edilmiştir. Sonuç
olarak STK perspektifinden diğer STK’lar ve eğitim kurumları, medya, halk gibi paydaşlar
turizmde etkili değildirler.</Özetçe>
<Anahtar>Yerel sivil toplum kuruluşları, yerel paydaşlar, turizm, Düzce.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Akademisyen Kimliğindeki Dönüşüm ve Bilimsel Araştırma Faaliyetinin
Sürekliliği: Turizm Akademisyenleri Üzerine Bir Değerlendirme</Başlık>
<Özetçe>Bir taraftan uzmanlaşma süreci ile parçalı hale gelen, bir taraftan da küresel rekabet
alanına açılan akademik alan ve bilimsel üretim, üniversitenin kendini bu rekabet
alanı içinde konumlandırmasını ve bu üniversitede bilgi üreten akademisyenin söz
konusu rekabeti içselleştirmeye başlamasını gerektirmiştir. Bu içselleştirme ve rekabetin
doğası gereği özellikle gelişmekte olan ülkelerde, bilimsel araştırmalarda nitelik
yerine niceliğe verilen önem artmıştır. Bunun sonucu olarak, akademisyenin
işinin, yaşamının ve kimliğinin bir gereği olarak ‘sürekli’ yürütmekte olması gereken
araştırma faaliyeti ve akademisyenin kendisi, bir bakıma sıradanlaştırılmış, değersizleştirilmiştir.
Akademik kariyer yapmanın daha baskın geldiği üniversitelerde bilimsel
araştırmanın da hangi dönemlerde yoğunlaştığı sorusu gündeme gelmiştir.
Bu çalışmanın amacı, 1) akademik alandaki dönüşümlerin ve bilimsel araştırmaya
ilişkin ortaya çıkan genel eğilimin nedenlerini kavramaya çalışmak ve tartışmak; ve
2) turizm akademisyenlerinin araştırma faaliyetlerinin sürekliliği ve akademik yükselme
süreçlerini karşılaştırarak bu tartışma girişimine destek vermektir. Bu amaç
doğrultusunda yürütülen araştırmada 26 doçent ve 16 profesörün akademik gelişim
süreçleri ve yıllar itibariyle yayınları incelenmiştir. Bulgular, akademisyenlerin akademik
yükselme dönemlerinde ulusal ve uluslararası yayın sayısında artış gerçekleştirdiğini,
sonrasındaki dönemlerde ise düşüşe geçtiğini göstermektedir.</Özetçe>
<Anahtar>Akademisyen kimliği, turizm araştırmaları, akademik kariyer.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Örgütsel İklimin İş Tatminine Etkisi:
Büyük Samsun Otelinde Bir Uygulama</Başlık>
<Özetçe>Emek yoğun bir özellik taşıyan konaklama işletmelerinde personel memnuniyet düzeyinin
yüksek olması müşterilere daha iyi hizmet sunulabilmesine olanak sağlamaktadır.
Konaklama işletmelerindeki uygun bir örgüt ikliminin varlığı, çalışanlar
arası iletişimi artırabilmekte, işletmenin kar düzeyini yükseltebilmekte ve personel
devir hızını azaltarak işletmenin verimliliğini üst seviyelere çıkartabilmektedir. Konaklama
işletmelerinde örgütsel iklimin iş tatminine etkisini ölçmeye yönelik yapılan
bu çalışma Samsun ilinde faaliyet gösteren 5 yıldızlı Büyük Samsun Otelinde gerçekleştirilmiştir.
Çalışmada şu bulgulara ulaşılmıştır. Örgüt iklimi ile iş tatmini
arasında orta düzeyde, pozitif ve anlamlı bir ilişki vardır. Örgüt iklimi güçlendikçe
çalışanların elde ettikleri iş tatmini de artmaktadır.</Özetçe>
<Anahtar>İş tatmini, örgüt, örgütsel iklim.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Küreselleşme Sürecinde Türkiye’de
Turizm ve Rekabet Edebilirlik</Başlık>
<Özetçe>Küreselleşme günümüzde en sık duyduğumuz ve kullandığımız kelimeler arasında
yerini almıştır. Küreselleşme olgusu ilk olarak 1960’lı yıllarda ortaya çıkmış ve 1989
yılında Berlin duvarının yıkılışının ardından çok daha sık kullanılır bir kavram haline
gelmiştir. Her sektör küreselleşmeden etkilenmektedir ancak turizm sektörü ülkelerin
içerisinde bulundukları durumdan çok hızlı etkilenmekte ve hassas bir sektör olmasından
ötürü de küreselleşmeden en çok etkilenen sektörlerin başında gelmektedir.
Bildiğimiz üzere Türkiye bir turizm ülkesi, bu açıdan bakıldığında Türkiye’de
de 1980 yılından sonra yapılan teşvikler ile küreselleşme içerisinde yer alınmış ve
sağlanan teşvikler ülkemiz için oldukça faydalı olmuş, rekabet edebilirlik açısından
faydalar sağlamıştır.</Özetçe>
<Anahtar>Küreselleşme, Türk turizmi, rekabet edebilirlik.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Özellikli Restoranlarda Yiyecek-İçecek Pazarlamasının
Dönemsel Farklılığının Ölçülmesi
(Ankara İli Örneği)</Başlık>
<Özetçe>ÖZ
Günümüzde pazarlama çalışmaları, turizm işletmeleri açısından artan rekabet ortamında
hayati öneme sahip olmakla beraber, bu çalışmalar işletmelerin sürekliliğini
ve karlılığını etkileyen önemli unsurların başında gelmektedir. Pazarlama, yalnızca
konaklama ve seyahat işletmeleri için değil aynı şekilde yiyecek içecek işletmeleri
açısından da oldukça önemlidir. Söz konusu işletmeler, satışları arttırmak ve tüketici
taleplerini kendi yönlerine çekerek devamlılığını sağlamak amacıyla yiyecekiçeceklerin
yer aldığı menü, yiyecek-içeceklerin servis şekli, sunulduğu atmosfer ve
kişinin hissettiği konfor gibi etkenler üzerinde değiştirme ve geliştirme çalışmaları
yapmaktadır. Ayrıca yiyecek-içecek işletmeleri diğer hizmet işletmelerinin genel yapıları
uyarınca özellikle dönemsellik özelliği gibi etmenlerden dolayı pazarlama faaliyetlerinde
daha dikkatli davranmak durumundadır. Yapılan bu çalışmada özellikli
restoranlarda pazarlama faaliyetlerini etkileyen etmenlerden biri olan dönemsellik
özelliği incelenmeye çalışılmıştır. Bu bağlamda; çok sayıda özellikli restoranın bulunduğu
ve müşteri portföyünün geniş olduğu bilinen ayrıca yapılmış olan akademik
çalışmalarla desteklenen Ankara ilinde uygulama çalışması yapılmıştır.</Özetçe>
<Anahtar>Yiyecek-içecek işletmeleri, özellikli restoran, yiyecek-içecek pazarlaması,
pazarlama karması, pazarlamayı etkileyen etmenler, dönemsel farklılık.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Pazarlama İletişim Aracı Olarak Gerilla Pazarlama:
Turizm Sektöründe Uygulanabilirliği</Başlık>
<Özetçe>Küresel rekabet ortamında işletmeler ayakta kalabilmek, rekabette üstünlük sağlayabilmek
için yeni pazarlama stratejileri aramakta ve uygulamaktadırlar. Bunun sonucu
olarak turizm sektöründe yeni bir olgu olarak modern pazarlama stratejileri ortaya
çıkmış, işletmelerin başarılı olabilmeleri için her şeyden önce en doğru pazarlama
iletişim aracını seçmeleri zorunluluk haline gelmiştir. Turizm işletmeleri maliyet
açısından en fazla zorlandıkları alan olan pazarlamada, düşük maliyetle etkili pazarlama
uygulamaları arayışı içine girmişlerdir. Bu uygulamalar içinde sadece hayal
gücü, küçük bütçe ve enerji gerektiren alternatif bir pazarlama stratejisi olarak gerilla
pazarlama dikkat çekmektedir. Son yıllarda uygulama alanı artış gösteren bu alternatif
pazarlama stratejisi, işletmelere hedef kitlenin hiç beklemediği bir anda karşılarına
çıkarak onları etkileme, hizmetlerini etkili bir şekilde tanıtma şansı sunmaktadır.
Bu çalışmada hemen her sektörde işletmeler tarafından başarılı bir şekilde kullanılabilme
özelliğine sahip, Gerilla Pazarlama (Guerrilla Marketing) kavramı açıklanmış,
geleneksel pazarlama ile karşılaştırılması yapılarak turizm sektöründe uygulanma
süreci ile avantaj ve dezavantajları üzerinde durulmuş, turizm</Özetçe>
<Anahtar>Gerilla pazarlama, turizm pazarlaması, gerilla pazarlama örnekleri.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Çıkış Yapan Toplam Turistlerin Harcamaları için
Zaman Serisi Analizi ve Kestirimi</Başlık>
<Özetçe>Bu çalışmada 2003-2011 yılları arasında çıkış yapan toplam turistlerin aylık harcamaları
serilerinin modellenmesi ve kestirimi yapılmıştır. Bunun için öncelikle konu ile
ilgili literatür incelenmiştir. Çalışmada ele alınan veriler, Türkiye İstatistik Kurumu’ndan
elde edilen Ocak 2003-Aralık 2011 yılları arasındaki çıkış yapan toplam turistlerin
aylık harcamalarıdır. Bu verilere, Mevsimsel Otoregresif Bütünleşik Hareketli
Ortalamalar (SARIMA) modelleri uygulanmıştır. Modelleme ve kestirim serinin bir
bütün olarak dikkate alınmasıyla yapılmış ve elde edilen sonuçlara göre yorumlar
yapılmıştır. Çıkış yapan toplam turistlerin aylık harcamalarında elde edilen verilere
göre; Ocak, Şubat ve Mart aylarında artış, Nisan, Mayıs, Haziran, Temmuz, Ağustos
ve Eylül aylarında azalış ve Ekim, Kasım ve Aralık aylarında artış olacağı görülmektedir.</Özetçe>
<Anahtar>Zaman serileri, SARIMA modelleri, kestirim, çıkış yapan toplam
turistlerin harcamaları verileri.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültürel Turizm Tutundurma Süreci: Zeytinliada İçin
Tutundurma Mesajının Belirlenmesi</Başlık>
<Özetçe>Günümüzde tüketicilerin değişen istek ve beklentilerini karşılamak isteyen turistik
destinasyonların, alternatif turizm ürünleri arayışı içine girdikleri görülmektedir. Kitle
turizmi ürünlerine karşı giderek azalan ilgi sonucunda, başka bir ürün sunamayan
destinasyonların turizm gelişmeleri durmakta ve turizmin olumlu katkılarından yararlanamamaktadırlar.
Kapıdağ Yarımadası’nın güneybatısında yer alan Erdek ilçesi
için de benzer bir durum söz konusudur. Sahip olduğu tek turistik ürünü deniz-kumgüneş
üçlüsü olan Erdek, alternatif turizme yönelmiş; ilçenin karşısında bulunan
Zeytinliada’da 2007 yılından beri yürütülen kazılar sonucu ulaşılan eserler ile bu
ada, Erdek için bir alternatif turizm umudu olmuştur. Çalışmanın amacı; ilçenin alternatif
turizm eksikliğini kapatabilmek adına Zeytinliada'nın kültürel turizm potansiyelinden
azami düzeyde yararlanmak için, etkin tutundurma çalışmalarının yapılmasının
gerekliliğini vurgulamaktır. Çalışmada; Atatürk Üniversitesi öğretim üyesi Doç.
Dr. Nurettin Öztürk başkanlığında yürütülen Zeytinliada “Arkeopark Projesi” kapsamında
adada yapılacaklar için, tutundurma sürecinde kullanılabilecek farklı mesaj
stratejilerine dikkat çekilmek istenmiştir. Bu kapsamda yapılan görüşmeler ve elde
edilen belgeler ışığında Kantanen ve Tikkanen’in (2006), McKercher’in (2002) kültürel
turist sınıflandırmasını ve Vaughn’un (1986) mesaj stratejilerini bir araya getirerek
kültürel turizm için önerdikleri modelden yararlanılarak, Zeytinliada için yapılacak
tutundurma çalışmalarında kullanılabilecek mesaj stratejileri değerlendirilmiştir.</Özetçe>
<Anahtar>Kültürel turizm, tutundurma süreci, mesajın belirlenmesi, Zeytinliada.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Anatolia: Turizm Araştırmaları Dergisi'nde Yayımlanan
Hakem Denetimli Makalelerin Bibliyometrik Profili</Başlık>
<Özetçe>Bu çalışmada Anatolia: Turizm Araştırmaları Dergisi’nde yayımlanan makaleler bibliyometrik
özellikleri açısından ele alınmış ve 1997-2010 yılları arasında hakem denetimli
olarak yayımlanan 192 makale incelenmiştir. Çalışmada, Anatolia: Turizm
Araştırmaları Dergisi’nde yayımlanan makaleler ile ilgili olarak şu sorulara yanıt
aranmıştır: 1) Dergide yayımlanan makalelerin yıllara göre dağılımı nedir? 2) Dergide
yayımlanan makaleler hangi konularda yoğunlaşmaktadır? 3) Dergide yayımlanan
makalelerde hangi araştırma yaklaşımı tercih edilmiştir? 4) Dergide yayımlanan
makalelerde çok yazarlık durumu nedir? 5) Dergide yayımlanan makalelerin yazar
profillerinin dağılımı nedir? 6) Dergide yayımlanan makalelerde yapılan atıfların dağılımı
nasıldır? 7) Dergide yayımlanan makalelerin yazarları hangi kurumlarda çalışmaktadır?
Dergide 1997-2010 yılları arasında hakem denetimli toplam 27 sayı
yayımlandığı, en çok makalenin turizm ile ilgili genel konulardan oluştuğu ve daha
çok görgül araştırma yaklaşımının tercih edildiği görülmüştür. İncelenen makalelerin
toplam sayfa sayısı 2098’dir ve dergiye inceleme konusu olan dönemde 196 farklı
yazar katkıda bulunmuştur. Farklı disiplinlerle sürekli ilişki içerisinde olan turizm alanında
çok yazarlı çalışmaların 2000 yıllarından sonra arttığı ve 2010 yılında 18 makalenin
13’nün çok yazarlı olduğu görülmüştür. Dergiye en fazla katkı Yrd. Doç.Dr.
ünvanlı yazarlar tarafından yapılmıştır. Yayımlanan makalelerde 2322 yerli, 4074
yabancı eserlerden olmak üzere toplam 6396 atıf yer almıştır. Dergiye en fazla katkının
Anadolu Üniversitesi’nden olduğu anlaşılmıştır.</Özetçe>
<Anahtar>Turizm Araştırmaları Dergisi, bibliyometri, Türkiye.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yabancı Turistlerin Tatil Deneyimleri ile İlgili
Sağlık Sorunları Üzerine Ampirik Bir Araştırma</Başlık>
<Özetçe>Tatil sırasında ortaya çıkan bir sağlık riski ya da sorunu, turistlerin yaşam ya da tatil
kalitesini kısa ya da uzun dönemli olarak doğrudan etkileyebildiği göz önünde bulundurulduğunda
turizm ile sağlık ilişkisi daha iyi ortaya çıkmaktadır. Bu çalışmanın
amacı, Türkiye’yi ziyaret eden yabancı turistlerin ne tür sağlık sorunları ile karşılaştıklarını
araştırarak nedenlerini ortaya koymak ve sınıflandırmaktır. Bu amaç çerçevesinde
gerekli verilere ulaşabilmek için arşiv taraması ve görüşme yöntemi kullanılmıştır.
Toplanan ikinci el veriler, NVivo7 İstatistik paket programı kullanılarak içerik
analizi yapılmıştır. Elde edilen bulgular ışığında, Türkiye’ye gelen yabancı turistlerin
genel olarak travma, gastroenterit, sindirim sistemi, deri, alerji, solunum yolu ve
kulak konularında sorun yaşadıkları belirlenmiştir.</Özetçe>
<Anahtar>Turist sağlığı, turizm ve sağlık, tatil deneyimi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Mesleğini Seçme Nedenlerinin İncelenmesi</Başlık>
<Özetçe>Turizmin bir meslek olarak seçilme nedenlerinin belirlenmesinin amaçlandığı bu çalışma;
teorik ve uygulama olmak üzere iki bölümden oluşmaktadır. Çalışmanın teorik
bölümünde, kariyer seçimi ve turizm sektörünün önemi hakkında bilgi verildikten
sonra uygulama bölümünde Akdeniz Üniversitesi Turizm İşletmeciliği ve Otelcilik
Yüksekokulu'na kayıt yaptıran 355 öğrenci ile 5-9 Eylül 2011 tarihleri arasında gerçekleştirilen
anket çalışmasına yer verilmektedir. Araştırmanın sonuçlarına bakıldığında
öğrencilerin %96'sının bu mesleği isteyerek seçtiği; ayrıca %60'nın ise Otelcilik
ve Turizm Meslek Lisesi mezunu olduğu görülmektedir. Diğer bir ifadeyle öğrencilerin
büyük bir kısmı turizm mesleğini ilköğretim eğitimlerinden sonra seçmektedirler.
Birinci sınıf öğrencilerinin turizm sektörünün bir parçası olmaktan memnun oldukları
ve yeniden tercih yapma gibi bir şansları olsa %80'lik bir kısmının tekrar turizm
mesleğini tercih edecekleri ortaya çıkmaktadır. Meslek seçimi insan yaşamında
hayati bir öneme sahip olmasına rağmen; Türkiye'de öğrenciler meslek kararlarını
oldukça erken yaşta belirlemektedirler. Yapılan çalışma bu teoriyi desteklemekle birlikte;
turizm öğrencilerinin mesleklerini oldukça fazla sevdiklerine dikkat çekmektedir.
Konu hakkındaki benzer çalışmalar incelendiğinde turizm öğrencilerinin meslekleri
hakkındaki görüşlerinin zamana bağlı olarak değişebileceği belirlenmiştir.</Özetçe>
<Anahtar>Meslek seçimi, turizm eğitimi, turizm işletmeciliği ve otelcilik
yüksekokulu.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Hac ve Umre Organizasyonu Düzenleyen
İşletmelerin Sorunları: İzmir İli</Başlık>
<Özetçe>Bu çalışmanın amacı Hac ve Umre organizasyonu düzenleyen işletmelerin karşılaştıkları
sorunları tespit etmek ve çözüm önerileri getirebilmektir. Çalışma kapsamında
sektördeki Hac ve Umre Organizasyonu Yürüten İşletmelerden İzmir’deki on İşletme
dâhil edilmiştir. Araştırmada nitel araştırma yöntemlerinden biri olan yarı-biçimsel
mülakat yöntemi kullanılmıştır. Araştırmanın verileri bahsi geçen işletmelerden birer
üst-düzey yönetici ile görüşme yapılarak elde edilmiştir. Elde edilen veriler nitel yöntemlerle
analiz edilmiştir. Çalışma sonucunda Hac ve Umre Organizasyonu Yürüten
İşletmelerin yoğunluklu olarak otel, konaklama, ulaşım alanında sorun yaşadıklarını,
İşletmelerin Pazar payı konusunda ise Din ve Diyanet İşleri Başkanlığının da bu organizasyonu
işletmelerden daha büyük Pazar payına sahip olarak yürütmesi sebebi
ile büyük sorunlar yaşadıkları belirlenmiş, buna istinaden din ve diyanet işleri başkanlığının
da bu husustaki görüşleri alınarak çalışmaya dâhil edilmiştir.</Özetçe>
<Anahtar>Turizm, Hac, Umre, seyahat acenteleri, İzmir.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de 2000-2010 Yılları Arasında Yayımlanan
Turizm Konulu Makalelerin Bibliyometrik Analizi</Başlık>
<Özetçe>Turizmin sektörel gelişimine paralel olarak, turizm literatürü de sürekli bir gelişme
eğilimi göstermektedir. Bu bağlamda, turizm alanında yayımlanan makalelerin sayısı
da gün geçtikçe artmaktadır. Yaşanan artış eğilimi, turizm literatürünün gelişim
yönünün belirlenmesi ve genel durumunun analizini de gerekli kılmaktadır. Bu çalışma,
bu noktadan hareketle, Türkiye’de son 11 yıl içinde (2000-2010) ulusal hakemli
dergilerde yayımlanmış turizm konulu makalelerin çeşitli parametreler çerçevesinde
incelenmesini amaçlamaktadır. Bibliyometrik bir inceleme olarak değerlendirilen
ve toplam 1,217 turizm konulu makalenin incelendiği bu çalışma sonucunda,
turizm alanında en fazla makalenin Anatolia Turizm Araştırmaları Dergisi’nde yayımlandığı,
makalelerin genel olarak “turizmde yönetim ve organizasyon”, “turizm
pazarlaması” ve “turizm ekonomisi” gibi konularda yoğunlaştığı, en fazla Yrd. Doç.
Dr. unvanlı akademisyenlerin yayın yaptığı gibi bulgulara ulaşılmıştır. Çalışmanın
bulguları, turizm literatürünün son 11 yıllık gelişim seyrini ortaya koyması bakımından
önemli bulunmaktadır.</Özetçe>
<Anahtar>Turizm literatürü, ulusal hakemli dergi, makale, bibliyometri</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Alanya’daki Dört ve Beş Yıldızlı Otellerin Web
Sitelerinin İçerik Analizi</Başlık>
<Özetçe>Tüm dünyaya, bir tuşa dokunarak ulaşmamızı sağlayan internet teknolojisi, son on
yılda büyük bir ivme kazanmıştır. Zamanın, mekânın ve maliyetin önemli bir unsur
olduğu günümüzde insanlar hızlı yaşamakta ve daha az harcamaya çalışmaktadır.
Bu imkânı diğer birçok artısıyla birlikte sunan ise internet dünyasıdır. Turizm sektörü
de esas faaliyet alanları dışında internet dünyasından pazarlama amaçlı yararlanmaktadır. Bunu ise web siteleri aracılığıyla gerçekleştirmektedir. Bu çalışmada
Alanya’da bulunan 129 adet dört ve beş yıldızlı otel ve tatil köyünün web siteleri içerik
açısından incelenmiştir. Elde edilen veriler SPSS programı kullanılarak analiz
edilmiştir. Ayrıca sitelerle ilgili gözlem de yapılarak notlar alınmıştır. Yapılan analiz
ve gözlem sonucu elde edilen bilgilen ışığında Alanya’daki dört ve beş yıldızlı otellerin
web sitelerinin içerik olarak zengin ve yeterli teknik donanıma sahip olmadığı
görülmüştür.</Özetçe>
<Anahtar>Elektronik ticaret, konaklama işletmeleri, web siteleri, Alanya.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Gençlerin Genetiği Değiştirilmiş Ürünlere Yönelik Bilgilerinin
Belirlenmesi Üzerine Bir Araştırma</Başlık>
<Özetçe>Bu çalışma, Üniversite öğrencilerinin genetiği değiştirilmiş ürünlere yönelik bilgilerini
belirlemek amacıyla Mart-Nisan 2011 tarihleri arasında planlanmış ve yürütülmüştür.
Çalışmada, Gazi Üniversitesi’nin Ticaret Turizm Eğitim ve Turizm Fakültelerinde
eğitim gören 208’i erkek, 237’si kız, toplam 445 öğrenciye genetiği değiştirilmiş
ürünlere yönelik bilgilerinin belirlenmesi amacıyla geliştirilen bir soru formu uygulanmış
ve elde edilen veriler SPSS 16.0 paket programıyla analiz edilerek yorumlanmıştır.
Araştırmaya katılan öğrencilerin %64,0’ünün 21-24 yaşları arasında olduğu
saptanmıştır. Katılımcıların % 93’ü genetiği değiştirilmiş ürünlerden haberdar olduklarını;
% 85,6’sı GDO’lu ürün satın almayacağını ve % 93,5’i de GDO’lu ürünlerin
doğru bir şekilde etiketlenmesi gerektiğini belirtmiştir. Ayrıca katılımcıların
%47,6’sının GDO’lu ürünleri insan sağlığı açısından zararlı bulurken, %38,7’sinin
ise bu ürünlerin açlığa çözüm olabileceğini düşündükleri belirlenmiştir. Araştırmada,
GDO’lu ürünlere yönelik bilgiler ile cinsiyet arasında istatistiksel olarak anlamlı bir
fark bulunamamıştır (p>0,05). Ancak kızların (2,39 ± 0,28), erkeklere (2,28±0,29)
göre GDO’lu ürünlere yönelik daha fazla bilgiye sahip oldukları saptanmıştır.</Özetçe>
<Anahtar>GDO, üniversite öğrencileri, bilgi</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Fast Food Restoranlarda Üretim Kayıpları
(Balıkesir İlinde Bir Uygulama)</Başlık>
<Özetçe>Üretim kayıpları, yiyecek-içecek işletmeleri için hayati öneme sahip olmakla beraber,
işletmelerin devamlılığını ve karlılığını etkileyen önemli unsurların başında da
gelmektedir. Fast food (hızlı yiyecek) restoranlarda hızlılık ve standardizasyon esas
olduğundan üretim kayıpları, söz konusu işletmelerde daha da önemli hale gelmektedir.
Çalışmada; fast food işletmeler ve işletmelerde karşılaşılan üretim kayıpları
hakkında kavramsal bilgi verilmiştir. Yapılan anket çalışmasıyla da yazında bahsedilen
fast food restoranlarda üretim kayıpları ve önleme önerilerine ilişkin bilgiler istatistiksel
olarak değerlendirilmeye çalışılmıştır. Balıkesir il merkezinde faaliyet gösteren
fast food yiyecek-içecek işletmelerine yüzyüze görüşme yöntemiyle desteklenmiş
anket uygulaması gerçekleştirilmiştir. Elde edilen veriler istatistiksel olarak değerlendirilmiş
ve ortaya çıkan sonuç doğrultusunda çözüm önerileri geliştirilmeye
çalışılmıştır. Sonuç olarak; fast food restoranların üretim kayıplarını önleme sürecinde
dikkate alınan faktörlerin; işletmenin sahiplik durumu, faaliyet süresi, servis
kapasitesi, toplam personel sayısı ve işletmedeki yetkilinin görevine göre farklı şekillerde
meydana geldiği ortaya çıkmıştır.</Özetçe>
<Anahtar>Fast food üretim sistemi, fast food restoranlar, üretim kayıpları.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Mutfakta Yaratıcılık;
Eskişehir Usta Aşçıları Üzerine Bir Araştırma</Başlık>
<Özetçe>Yaratıcılık hemen hemen her alanda olduğu gibi aşçı sanatçıların çalışmalarına da
yön vermekte, yenilikler ve farklılıklar meydana getirmelerine yardımcı olmaktadır.
Yaratıcılığın, bir süreçten oluştuğu kabul görmüş ve bu süreci irdelemek birçok
araştırmacının dikkatini çekmiştir. Bu uygulama, Eskişehir’de profesyonel çalışmalarını
sürdüren usta aşçıların, mutfak çalışmalarına yaratıcılık kavramını ne ölçüde
uyarladığı, yaratıcılık süreci araştırmaları kavramından hareketle, betimlemeyi ve
yorumlamayı amaçlar. Usta aşçıların, özgün yaratıcılıklarını kullanarak oluşturdukları
yemeklerin, oluşum sürecini anlayabilmek açısından önem arz eder. Öncelikli olarak,
literatür yardımı ile yaratıcılık, yaratıcılık süreci, Türk aşçıları ile yaratıcılık ilişkisi
kavramsal olarak ele alınmış ve Eskişehir’deki bazı restoran ve otel restoranlarında
görev yapan usta aşçılarla görüşülmüştür. Sonuç olarak, elde edilen veriler
Horng ve Hu’nun (2008), Wallas’ın (1926) önerdiği yaratıcılık sürecinden uyarladığı
mutfak yaratıcılık süreci modeline göre betimlenmeye ve yorumlanmaya çalışılmıştır.
Elde edilen sonuçlar, dört temel aşamadan oluşan yaratıcılık süreci modelini
destekler nitelikte ancak temel aşamaların alt süreçlerinde ise bazı eklentiler ve
farklılıklar olabileceğini göstermiştir.</Özetçe>
<Anahtar>Mutfak sanatları, yaratıcılık, usta aşçılar.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İnanç Turizminde Hacı Bektaş Veli’nin Yeri ve Önemi</Başlık>
<Özetçe>Türk turizminde hak ettiği yeri bulamayan inanç turizminden, bugün birçok ülke büyük
kazanç sağlamaktadır. Her sene hacı olmak için Mekke’ye giden Müslümanlar
Arabistan’a büyük gelir bırakmaktadır. Yine üç din için de kutsal sayılan Kudüs,
inanç turizminden büyük kazanç sağlamaktadır. Türkiye’de de gerçeği söylemek gerekirse
inanç turizmi kapsamında gezip görülecek birçok yer bulunmakta, bu yerleri
yerli yabancı birçok kişi ziyaret etmektedir. Buna rağmen inanç turizminden Türkiye
yeteri kadar faydalanamamaktadır. Söylediklerimizin doğrultusunda çalışmanın
amacı, Hacıbektaş ilçesinde yer alan Hacıbektaş türbesinin, müzesinin inanç turizmi
kapsamında ele alınıp değerlendirilmesidir. Bu çalışmada inanç turizminde Hacı
Bektaş Veli’nin önemine, onun öğretilerine ve ruhani varlığının turizme yaptığı katkılar
ele alınmaktadır. Türbenin, Türkiye’de belli bir kesimce kutsal kabul edilmesi çalışmaya
ayrı bir boyut kazandırmaktadır. Bu açıdan bakıldığında çalışmanın konusu,
çalışmanın amacına ve önemine hizmet etmektedir. Çalışmada (telefonla) görüşme,
gözlem ve literatürden yararlanılmıştır. “Hacıbektaş türbesi, müzesi Hacıbektaş’a
gelenlerden nasıl faydalanıyor?” sorusu da araştırmanın problemini oluşturmaktadır.</Özetçe>
<Anahtar>Hacı Bektaş Veli, müze, inanç turizmi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yavaş Yiyecek ve Sürdürülebilir Turizm</Başlık>
<Özetçe>Bu çalışmanın amacı, çevresel ve doğal sürdürülebilir bir gelişme için Yavaş Yiyeceğin
önemini vurgulamak, sürdürülebilir turizm ile ilişki boyutunu incelemek ve
Slow Food Tüketim Modelinin ayrıntıları üzerinde durarak sürdürülebilirlik kavramıyla
ilişkisini yorumlamaya çalışmaktır. Kavramsal olarak ele alınan bu çalışmada,
yöntem olarak ikincil verilerden yararlanılmıştır. Sürdürülebilir gelişme açısından,
Gökçeada’nın Yavaş Yiyecek kaynaklarını ortaya çıkaran bir araştırma ve İtalya’nın
Tuscany bölgesinde konumlanan Bagnoli Slow Food restoranının bölgesel olarak
sürdürülebilir gelişmeye nasıl katkı yaptığını araştıran bir durum çalışması ele alınmıştır
ve kırsal bölgelerde pozitif sonuçların olduğu görülmektedir. Çalışma sonucu
ve öneriler bölümünde Yavaş Yiyecek uygulamalarının kırsal alanların dışında etnik
restoranlar aracılığıyla kentlerde de nasıl uygulanabilir sorusuna cevap aranması
adına gelecekte yapılacak araştırmaların gerekliliği üzerinde durulmuştur.</Özetçe>
<Anahtar>Yavaş yiyecek, sürdürülebilirlik, slow food tüketim modeli, sürdürülebilir
turizm</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Karar Verme Stratejilerinin Öğrencilerin
İşletme Seçimi Üzerindeki Etkisi</Başlık>
<Özetçe>İnsanların yaşama sürelerinin sınırlı olduğu ve çalışma yaşamlarının da bu sürecin
büyük bir kısmını oluşturmaları dikkate alındığında, yapılacak tercihlerin yerindeliği
önem kazanmaktadır. Bu araştırmanın amacı da, hazırlanan bir senaryo üzerinden,
adayların kendilerine sunulan alternatif işletmelerden herhangi birisine karar verirken
dikkate aldıkları stratejileri ortaya koymak ve elde edilen sonuçların insan kaynakları
planlaması yaparken nasıl ele alınabileceği konusunda değerlendirmede bulunmaktır.
Turizm alanında eğitim-öğretim gören üniversite öğrencilerinin işyeri tercihlerinde
etkili olan karar verme stratejilerinin analizini içeren bu çalışma 2008 yılı
Mayıs ayı içinde tamamlanmıştır. Elde edilen sonuçlara bakıldığında, tercihler üzerinde
sadece basit odaklı stratejilerin etkili olması çok yönlü analiz edilmelidir. Basit
stratejiler içerisinde, işletmeye yönelik aşinalık ile sözleşme süresinin uzun olması
dikkate alındığında, ortaya çıkan sonucun anlamlı olduğu daha iyi anlaşılacaktır.
Daha dikkatli bir süreci gerektiren değişken, alternatif, tazmin edilen ya da tazmin
edilemeyen stratejilerin önemli bir etken olarak ortaya çıkmaması ise ayrı bir tartışma
konusu olabilir.</Özetçe>
<Anahtar>Karar verme, karar verme stratejileri, insan kaynakları yönetimi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Öğrencilerin Ders Başarı Durumları ile Ders Değerlendirmeleri
Üzerine Bir Çalışma</Başlık>
<Özetçe>Bu çalışma, Bologna süreci içinde en önemli paydaşlardan birisi olarak kabul edilen
üniversite öğrencilerinin öğrenim görmekte oldukları bölüm dersleriyle ilgili algılarının
belirlenmesi üzerindedir. Bu çalışma kapsamında “Öğrencilerin ders değerlendirme
sonuçları ile dersin sene sonu ortalaması arasında bir ilişki olup olmadığı sorusuna
cevap aranmıştır. Birçok ülkede olduğu gibi Türkiye’de de yükseköğretim
sistemi Bologna Süreci çerçevesinde yeniden yapılandırılmaya başlamıştır. Bologna
süreci içerisinde önem teşkil eden öğrenci katılımı ile ilgili uygulamaların gerek derslerin
işleyişi gerekse de üniversite yönetimine geri bildirim sağlaması açısından
önemlidir. Bu amaçla, “ders değerlendirme anketlerinden” yararlanılmıştır. Bu yolla,
öğrencilerin dersle ilgili olumlu ya da olumsuz algıların ortaya koyulması yanında,
bu algıların dersin başarı notu ile ilişkilendirilmesi de sağlanmıştır. Çalışmada, Anadolu
Üniversitesi Turizm ve Otel İşletmeciliği Yüksekokulu öğrencilerinin 2008–
2009, 2009–2010 ve 2010–2011 eğitim öğretim yılları bahar dönemlerindeki almış
oldukları derslerdeki geçme notları ile ders değerlendirme sonuçları arasında ilişki
incelenmiştir. Çalışmada, nitel araştırmalarda durum belirleme amacına yönelik olarak
kullanılan doküman inceleme yöntemi kullanılmıştır. Aralarındaki ilişkinin belirlenmesine
yönelik olarak Pearson Korelasyon analizi kullanılmıştır. Yapılan analiz
sonucunda ders geçme notları ile ders değerlendirme sonuçları arasında belli bir
düzeyin üstünde, pozitif ve anlamlı bir ilişki bulunmaktadır. Bu durum benzer çalışmalardaki
sonuçları da desteklemektedir.</Özetçe>
<Anahtar>Bologna süreci, ders değerlendirme anketleri, dokuman inceleme.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmin Gelişmesinde Yerel Halkın Beklentileri:
Gönen Örneği</Başlık>
<Özetçe>Bu araştırmayla performans göstergeleri itibariyle Yemek Hizmet İşletmelerinde
(YHİ) uygulanmakta olan geleneksel ve pişir-soğut üretim sistemlerine yönelik yönetici
tercihlerinin belirlenmesi amaçlanmaktadır. Bu amaç doğrultusunda literatür taraması,
ön araştırma ve uzman görüşlerine başvurularak, üretim sistemleriyle ilgili;
üretim süreci, finansman, maliyet, verimlilik, personel, dağıtım ve müşteri hizmetleri
olmak üzere 7 gösterge ve 37 alt gösterge belirlenmiştir. Bu göstergeler itibariyle
Analitik Hiyerarşi Sürecinden yararlanılarak hazırlanan anket soru formu 26 işletme
yöneticisine uygulanmıştır. Buna ek olarak yöneticilerin sistemle ilgili görüşleri alınmış,
13 işletmede üretim sürecine yönelik gözlemler yapılmıştır. Bu araştırmada veri
toplamak amacıyla görüşme, gözlem ve anket veri toplama tekniğinden yararlanılmıştır.
Yapılan karşılaştırma sonucunda göstergeler itibariyle pişir-soğut üretim sistemi
dağıtım, verimlilik, üretim süreci, maliyet ve personel açısından üstün bulunurken
finansal ve müşteri hizmetleri göstergeleri açısından sistemler arasında anlamlı
bir farklılık görülmemiştir. Çok yönlü olarak gerçekleştirilen araştırma sonucunda pişir-
soğut üretim sisteminin geleneksel üretim sistemine göre (% 62,5 - % 37,5) daha
fazla tercih edildiği sonucuna ulaşılmıştır.</Özetçe>
<Anahtar>Analitik hiyerarşi süreci, yemek üretim sistemleri, yemek hizmet
işletmeleri (catering işletmeleri)</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Pazarlaması Alanındaki Makalelerin
Bibliyometrik Profili (2000-2011) ve Bradford Yasası</Başlık>
<Özetçe>Belirli bir alandaki çalışmaların özelliklerini niceliksel analizlerle inceleyen bir araştırma
yöntemi olan bibliyometrinin turizm alanındaki kullanımı giderek daha fazla
kabul görmektedir. Literatürde turizm pazarlaması alanının genel yapısının ve özelliklerinin
bibliyometri yasaları çerçevesinde belirlenmesine yönelik bir çalışmanın
bulunmamasından hareketle gerçekleştirilen bu çalışmanın temel amacı, 2000-2011
yılları arasında turizm pazarlaması alanında yayımlanan Türkçe makalelerin bibliyometrik
özelliklerinin saptanması ve bu çalışmalarda makalelere yapılan atıfların
analiz edilmesidir. Bu amaçla, ulaşılabilen 286 adet hakem denetimli makale bibliyometrik
özellikleri açısından incelenmiş ve bu makalelerde yer alan toplam 8436
adet atıf üzerinden atıf analizi çalışması yapılmıştır. İncelenen makalelerde atıf yapılan
kaynak türleri arasında dergilerin ilk sırada yer alması ve yabancı kaynakların
yerli kaynaklara oranla daha fazla tercih edilmesi, çalışmadan elde edilen dikkat çekici
bulgular arasında yer almaktadır. Araştırma kapsamında incelenen çalışmalarda
makalelere yapılan atıfların dergilere dağılımının Bradford Yasası’na uygun olduğu
anlaşılmıştır.</Özetçe>
<Anahtar>Bibliyometri, atıf analizi, Bradford Yasası, turizm pazarlaması.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Bibliyometri, atıf analizi, Bradford Yasası, turizm pazarlaması.</Başlık>
<Özetçe>Bu çalışmanın amacı, Kalkınma Ajanslarının bulundukları bölgedeki şehirlerin markalaşması
üzerindeki rollerini belirlemektir. Araştırmada Kalkınma Ajanslarının; bilinmeyen
turistik değerlerin tespiti, eksiklerin, olanakların belirlenmesi ve iyileştirilmesindeki
rolleri, ajansın amaç ve hedefleri doğrultusunda araştırılmıştır. Bu amacı
gerçekleştirmek için nitel araştırma yöntemlerinden doküman analizi kullanılmış ve
Kalkınma Ajansları tarafından yayımlanmış olan Bölge Planları incelenmiştir. Elde
edilen veriler betimsel analize tabi tutulmuş bazı tanımlanamayan kavramların olması
durumunda derinlemesine gidilerek içerik analizi yapılmıştır. Ajansların temel
amaçları; turizm stratejisi oluşturulması, yatırım sağlanması, bölgenin kullanılmayan
potansiyelinin değerlendirilmesi, ekonomik ve sosyal potansiyelin ortaya konularak
bölge cazibesinin artırılması, bölgenin gerek ulusal gerekse uluslararası alanda tanıtımının
yapılması, alternatif turizm faaliyetlerinin çeşitlendirilmesi ve kentsel ölçekte
markalaşmanın sağlanmasıdır. Bu amaçlar doğrultusunda da her ajans kendince;
kentsel ölçekte markalaşma stratejisi hazırlamak, marka kentler oluşturmak, turistik
ürün üretmek, bölgenin folklorik değerlerini keşfetmek, şehir turizmini geliştirmek,
varış noktalarında markalaşmak, bölge tanıtım gezileri düzenlemek gibi birçok hedef
belirlemiştir. Sahip olduğu tüm avantajlara rağmen Türkiye’deki birçok bölgenin ulusal
ve uluslararası düzeyde tanıtımının yeterince yapılamaması bölgelerde turizm
sektörünün sanayi ve tarım sektörlerinin gölgesinde kalmasına yol açmıştır. Bu nedenle
Kalkınma Ajansları bölge turizm değerlerini belirleyerek şehir markalaşmasını
gerçekleştirmek adına hedefledikleri projelerle turistik tüketicilerin algılamalarını değiştirme
görevini üstlenmişlerdir. Böylece şehirlerin hem yatırımcılar hem de ziyaretçiler
için birer cazibe merkezi ve marka haline gelebileceği sonucuna varılmıştır.</Özetçe>
<Anahtar>Kalkınma ajansı, şehir markalaşması, bölge planı, doküman
analizi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Tarihi Eserlerin Korunmasında İl Özel İdarelerinin Rolü ve Önemi:
İstanbul İl Özel İdaresi Örneği</Başlık>
<Özetçe>Bir ülkenin sahip olduğu tabiat ve kültürel değerlerine sahip çıkması hem ülke turizmi
açısından hem de ülkenin geçmişine karşı bir vefa göstergesi ve bu değerlerin
gelecek nesillere ulaştırılması bakımından bir zorunluluktur. Bu değerlerin korunmasında
en büyük sorumluluk kamu yönetimine aittir. Özellikle, bu değerlerin ait olduğu
yerlerde bulunan yerel yönetimlerin daha etkin ve hızlı çözüm üreteceği gerçeği
yadsınamaz. İl Özel İdareleri, yerel yönetim birimleri olarak belediyelerin sorumluluk
alanlarının dışındaki alanlar başta olmak üzere bulundukları il sınırları içerisinde yer
alan tabiat ve kültürel değerlerin korunmasından sorumludur. Bu çalışmada tabiat
ve kültürel değerlerin korunması konusunda literatür taraması yapılarak il özel idarelerinin
bu konudaki rollerine ve önemlerine değinilmiştir. Çalışmada, İstanbul İl Özel
İdaresi örneği ele alınmış Kültür ve Sosyal İşler Müdürlüğü ile yüz yüze mülakat
gerçekleştirilip, faaliyet raporları ve stratejik planların doküman analizi yöntemiyle
incelenmesiyle tarihi eserlerin korunmasında İstanbul İl Özel İdaresi’nin rolü ve
önemi vurgulanmaktadır.</Özetçe>
<Anahtar>Tarihi eser, koruma, restorasyon, il özel idaresi, İstanbul İl Özel
İdaresi</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Ziyaretçi Perspektifinden Rafting Sporunun Etkileri</Başlık>
<Özetçe>Su sporları doğaya dayalı turizm ve rekreasyon aktiviteleri arasındadır. Bu
araştırmada rafting sporunun ziyaretçiler üzerindeki muhtemel etkileri
incelenmektedir. Bu araştırma rafting sporunun muhtemel etkilerine ilişkin
ziyaretçilerin tutumlarını belirlemeyi amaçlamıştır. Çalışmadaki araştırma dizaynı
betimseldir. Bu amaçla 7-8 Mayıs 2011’de Düzce’de düzenlenen 2 günlük (Rafting
yarışmasına) Türkiye Şampiyonasına gelen 94 ziyaretçiye anket uygulanmıştır.
Anket üç bölümden oluşmaktadır. İlk bölüm raftingin etkilerine ilişkin ziyaretçi
tutumlarını ölçmek için 29 adet 5’li likert tipi sıralama ölçeğini içermiştir. İkinci bölüm
rafting sporu ve ziyaretçilerin turizm kültürü ve alışkanlıkları ile ilgili 10 adet çoktan
seçmeli sorudan, üçüncü bölüm ise 6 adet demografik özelliklere ilişkin sorudan
oluşmuştur. Bu bölümlerde nitel ve nicel veriler kesikli ve sürekli olup; sınıflama,
aralıklı ve oran ölçeği kullanılmıştır. Bulgular betimsel istatistikler olarak bir tablo
halinde verilmiştir. (Ortalama, frekans, standart sapma). Ölçeğin güvenilirliği
hesaplanmış; Cronbach’s Alpha ölçeğin güvenilir olduğunu göstermiştir. Ölçeğin
kapsam geçerliliği için uzman görüşü alınmıştır. Yapılan analizlerde grup ortalamaları
için ikili gruplarda Bağımsız örneklemler için T-testi ve üç ve daha fazla gruplarda
ise ANOVA yapılmıştır. Sonuç olarak, ziyaretçilere göre, rafting sporunun
ziyaretçilerin hayatları üzerinde olumlu sosyal, kültürel, psikolojik ve çevresel etkileri
vardır.</Özetçe>
<Anahtar>Su sporları, rafting, ziyaretçi, Düzce</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Üniversite Gençliğinin Turizm Deneyimlerini Belirlemeye
İlişkin Bir Araştırma</Başlık>
<Özetçe>Bu araştırmanın amacı üniversite gençliğinin bölgelerindeki turizm potansiyeline ilişkin
bilgi, görgü ve deneyimlerini tespit etmek ve bu öğrencilerin turizm aktivitelerine
katılma sürecinde karşılaştıkları muhtemel engelleri belirlemektir. Bu amaçla Düzce
üniversitesinin lisans düzeyindeki son sınıf öğrencilerine anket yapılmıştır. Toplam
520 adet anket geçerli sayılmıştır. Betimsel istatistikler bir tablo halinde verilmiştir.
(Ortalama, frekans, standart sapma). Öğrencilerin Düzce ili turistik çekiciliklerine
ilişkin bilgi düzeylerini ölçen ölçeğin güvenilirliği hesaplanmış; Cronbach’s Alpha
ölçeğin güvenilir olduğunu göstermiştir. Ölçeğin kapsam geçerliliği için uzman görüşü
alınmıştır. Analiz sürecinde grup ortalamaları için Bağımsız örneklemler için Ttesti
ve ANOVA kullanılmıştır. Sonuç olarak bulgular şu şekilde özetlenebilir: Son
sınıf öğrencileri Düzce ilinin turistik çekiciliklerine ilişkin orta düzeyde bilgi sahibidirler.
Turizm eğitimi alan öğrencilerin konuya ilişkin daha çok bilgileri vardır. Arkadaş
ve dostlar öğrenciler için en önemli bilgi kaynağıdır. Öğrenciler il ve ilçedeki turistik
çekicilikleri ara sıra gezme ve keşfetme fırsatı bulmaktadırlar. Maddi olanaksızlıklar
ve yoğun dersler turistik aktivitelere katılma sürecinde en önemli engellerdir. Tüm
fakülte ve yüksekokul bay ve bayan öğrencilerinin tamamı turistik aktivitelere çoğunlukla
arkadaş grupları ile katılmakta olup; bunu öğrenci toplulukları izlemektedir. Öğrenci
topluluklarından en çok erkek öğrenciler yararlanmaktadırlar.</Özetçe>
<Anahtar>Üniversite gençliği, turizm, Düzce İli</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Hizmet Kalitesi Ölçümünde SERVPERF Analizi ve Bankacılık
Okulunda Bir Uygulama</Başlık>
<Özetçe>Bu çalışmanın amacı; T.C. Ziraat Bankası Eğitim Daire Başkanlığı Bankacılık Okulu
tesisinde eğitim gören banka personellerinin Bankacılık Okulunda verilen hizmetin
kalitesine ilişkin görüşlerinin belirlenmesidir. Çalışmanın literatür kısmında; hizmet,
hizmet kalitesi, hizmet kalitesi ölçümü ve hizmet algılamalarıyla ilgili temel tanımlar
verilmiş ve bir hizmet içi eğitim veren işletmenin müşteri beklentilerine cevap verebilmesi
için gerekli olan unsurlar ile ilgili değişimler ortaya konmuştur. Araştırmanın
evrenini 2010 yılında T.C. Ziraat Bankası Eğitim Daire Başkanlığı Ankara Bankacılık
Okulu tesisinde konaklayan 1520 personel oluşturmaktadır. Veri toplama aracı 1
Kasım-31 Aralık tarihleri arasında uygulanmış ve bu süre zarfında 166 kişiye ulaşılmıştır.
Toplanan veriler SSPS 17.0 programı ile analiz edilmiştir. Araştırmada veri
toplama aracı olarak, SERVPERF hizmet kalitesi ölçeğinden esinlenerek geliştirilen
“Algılanan Hizmet Kalitesi Ölçeği” kullanılmıştır. Araştırma sonucunda eğitim gören
personelin Bankacılık Okulu hakkındaki hizmet kalitesinin yüksek düzeye yakın olduğu
görülmüştür. Ayrıca boyutlara göre hizmet kalitesinin en düşük olduğu boyut
fiziksel varlıklar boyutu, en yüksek olduğu boyut ise güven boyutu olduğu sonucuna
varılmıştır.</Özetçe>
<Anahtar>Hizmet, kalite, hizmet kalitesi, SERVPERF analizi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmin Bilimsel Konumuna İlişkin
Akademisyenlerin Tutumları Üzerine Bir Araştırma</Başlık>
<Özetçe>Turizmin sektörel ve endüstriyel gelişimi turizm eğitimine yansımış ve akademik turizm
bilgisi üretimi de artmıştır. Aynı zamanda akademik camiada turizm ilmi açıdan
incelenmeye başlanmış ve bu gelişmelerden dolayı turizmin bir bilim dalı olup olmadığı
tartışmaları başlamıştır. Bu çalışmanın temel amacı bu tartışmalara Türkiye’deki
akademisyenlerin görüşünden hareketle bilimsel bir pencereden yaklaşmak,
turizm alanındaki akademisyenlerin görüşlerinin incelendiği çalışmalara yeni bir bakış
açısı getirmektir. Araştırma kapsamında toplam yedi üniversiteden 401 akademisyen
örneklem olarak seçilmiş ve katılımcı akademisyenlere turizmin bilimsel konumuna
ilişkin tutumlarını ölçmeyi amaçlayan anket yöneltilmiştir. Veriler Predictive
Analytics Software (PASW 18.0) programı ile analiz edilmiş, araştırmanın hipotezi
ve doğrulayıcıları çerçevesinde tek örneklem kay-kare testine tabi tutulmuş ve akademisyenlerin
turizmi bir bilim dalı olarak gördüklerine dair destekleyici nitelikte anlamlı
bulgular tespit edilmiştir.</Özetçe>
<Anahtar>Turizmoloji, turizmbilim, turizm, bilim dalı, disiplin.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültür Turizminin Sürdürülebilirliğinde
Profesyonel Turist Rehberlerinin Rolü: Ankara Örneği</Başlık>
<Özetçe>Dünyanın en hızlı gelişen sektörlerinden biri olan turizmin öznesini turistler oluşturmaktadır.
Konumları gereği, turistlerle uzun zaman harcayan turist rehberlerinin, turist
davranışları üzerinde önemli etkileri olmakta, kültürel değerlerin korunmasında ve sürekliliğinin
sağlanmasında turist rehberlerine önemli görevler düşmektedir. Konunun
önemine bağlı olarak gerçekleştirilen bu araştırmada turist rehberlerinin kültür elçisi
rolleri ile ilgili algılamalar belirlenmiştir. Araştırmada, farklı gruplar için tesadüfî, kotalı
ve kolayda örnekleme tekniği kullanılmıştır. Verilerin analizinde Kruskal Wallis testi ile
ANOVA testi uygulanmıştır. Araştırma sonucunda, seyahat acentası yöneticileri, turistler
ve rehberlerden oluşan üç örneklem grubunun, turist rehberlerini bir kültür elçisi
olarak algıladıkları belirlenmiştir. Ancak turist rehberlerinin kendileri ile ilgili algılarının,
turistler ve acenta yöneticilerine göre daha yüksek tercih sıralamasında yer alması
dikkat çekicidir.</Özetçe>
<Anahtar>Ankara, kültür elçiliği, kültür turizmi, profesyonel turist rehberleri,
sürdürülebilirlik.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Ata Toprağı Ziyaretlerinin Turizm Kapsamında Değerlendirilmesi</Başlık>
<Özetçe>Bu araştırmanın amacı; bulundukları yerden göç etmek zorunda kalan ve gittikleri
yerde diaspora olarak adlandırılan toplumların turizmdeki yerini ve diaspora turizmi
kavramının kültüre dayalı özel ilgi türleri olan kültürel miras turizmi, dark (hüzün)
turizm, inanç turizmi ve etnik turizm ile ortak yönlerini ve farklılıklarını kavramsal
açıdan incelemektir. Türkiye’nin coğrafi ve tarihi konumunun diaspora toplumlarının
oluşumundaki önemine, bu oluşumlar sonucunda gerçekleşebilecek diaspora turizmi
hareketlerine dikkat çekmek araştırmanın bir başka amacıdır. Bu araştırma,
diaspora olarak adlandırılan toplumların Türkiye turizmi açısından önemli bir hedef
kitle olabileceğini göstermeye çalışmış olması açısından önemlidir. Bu çalışma,
uluslararası alan yazında diaspora turizmi alanındaki ve göç hareketleri konusundaki
bilimsel çalışmalardan yararlanılarak ikincil veriler temelinde hazırlanmıştır.
Milyonlarca insanın yer değiştirmesi ile sonuçlanan göç hareketleri sonucunda,
topluluklar gittikleri yerlerde kendi diasporalarını oluşturmuş ve zamanla ata
topraklarına özlemin hissedilmesiyle, ata topraklarına ziyaret hareketleri başlamıştır.
Ata topraklarını ziyaret eden toplumları tanımlarken çalışma içerisinde diaspora
kelimesi kullanılmıştır. Diaspora turizmi kavramındaki ziyaret edilecek yer ile
atalarının veya ziyaretçinin ortak geçmişi olması şartı ve oraya geri dönme isteği
olması gerekliliği, diaspora turizmini diğer türlerden ayıran en önemli özellik olarak
göze çarpmıştır. Araştırma sonunda, diasporaların turizm hareketleri içerisinde
önemli bir yere sahip olabileceği sonucuna da ulaşılmıştır. Türkiye’nin önceki
dönemlerde verdiği göçler sonucunda oluşan diasporalar (Türk, Rum ve Ermeni
diasporaları) ve aldığı göçler sonucunda Türkiye içerisinde oluşan diaspora
toplumları (Kırım Tatar, Çerkez, Bulgar, Doğu Türkistan-Uygur diasporaları),
Türkiye’nin önemli bir diaspora turizmi merkezi olabileceğini göstermiştir. Daha önce
göç etmiş olan Rum, Ermeni ve Türk diasporalarının diaspora turizmi kapsamında
Türkiye’nin potansiyel ziyaretçileri olduğu ve Türkiye’ye göç ederek burada diaspora
toplumlarını oluşturan Kırım Tatar, Balkan toplulukları, Doğu Türkistan-Uygur ve
Çerkezlerin anavatanlarını ziyaret etmek amacıyla yapacakları seyahatlerin Türkiye
kaynaklı diaspora turizmi hareketleri sağlayabileceği sonucuna varılmıştır.</Özetçe>
<Anahtar>Diaspora turizmi, ata toprağı ziyareti, kültür turizmi, Türkiye’deki
diasporalar, diaspora, uluslararası göç</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Yıllığı’nın Bibliyometrik Profili</Başlık>
<Özetçe>Turizm Yıllığı, Türkiye’de turizm mektebi olarak anılan T.C. Turban A.Ş.’nin ulusal
turizm alanyazınına yaptığı önemli katkılardan biridir. Günümüzde lisans ve lisansüstü
düzeylerdeki turizm programlarında görevli olan akademisyenlerin ve dönemin
turizm profesyonellerinin önemli bir bölümünün makalelerinin yayımlandığı yıllık,
1985-1994 yılları arasında yayınlanmıştır. Bu çalışma, günümüzün genç araştırmacılarına
Turizm Yıllığı’nı tanıtmak, Yıllık’ın Türk turizm literatürüne yaptığı katkıyı
incelemek amacıyla hazırlanmıştır. Bu kapsamda, Turizm Yıllığı’nın yayın hayatı
boyunca yayımlanan toplam 150 makale belirli değişkenler kapsamında incelenmiştir.
Ulaşılan sonuçlar arasında Turizm Yıllığı’nda ağırlıklı olarak doçentlerin yayım
yaptığı, makalelerin çok yazarlılık oranlarının düşük olduğu, yayımlanan makalelerin
çoğunluğunun üniversitelerde turizm önlisans ya da lisans programlarında
görevli olan akademisyenler tarafından yazıldığı görülmektedir.</Özetçe>
<Anahtar>Turizm Yıllığı, bibliyometri, T.C. Turban A.Ş., turizm literatürü.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de Turizm İstihdamının Son 10 Yılına İlişkin
Bir Araştırma</Başlık>
<Özetçe>Küreselleşme olgusu ile birlikte artan ulaşım olanakları sayesinde, turizm 21. yy.da
artık lüks bir ihtiyaç olmaktan çıkmıştır. Küresel bu hareketliliğin neden olduğu ve
her yıl gittikçe daha da büyüyen dünya turizm pastasından daha fazla pay almak isteyen
ülkeler kıyasıya bir rekabet içerisindedir. Özellikle turizmin dış ödemeler dengesi,
döviz arz ve talebi, devlet gelirleri, altyapı ve istihdam gibi reel karakterli etkileri
gelişmekte olan ülkeler açısından son derece önemlidir. Bu bakımdan bu çalışmada
turizmin reel karakterli etkilerinden olan turizm istihdamı ile ilgili son 10 yıla
ilişkin veriler değerlendirilmiştir.</Özetçe>
<Anahtar>Turizm, istihdam, kayıt dışı istihdam.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Üniversite Öğrencilerinin Besin Seçimini Etkileyen Etmenler</Başlık>
<Özetçe>Bu çalışma, üniversite öğrencilerinin besin seçimlerini etkileyen etmenlere yönelik
bilgilerini belirlemek amacıyla Mart-Nisan 2011 tarihleri arasında planlanmış ve yürütülmüştür.
Çalışmada, Gazi Üniversitesi’nin Ticaret Turizm Eğitim ve Turizm Fakültelerinde
eğitim gören 208’i erkek, 237’si kız, toplam 445 öğrenciye besin seçimlerini
etkileyen etmenlere yönelik bilgi, tutum ve davranışların belirlenmesi amacıyla
geliştirilen bir soru formu uygulanmış ve elde edilen veriler SPSS 16.0 paket programıyla
analiz edilerek yorumlanmıştır. Araştırmaya katılan öğrencilerin 285’i 21–24
yaşları arasındadır. Öğrencilerin % 98,0’i besinin kalitesi ve tazeliğini, % 93,5’i besinin
lezzetini, %94,8’i ise besinin üretim ve son kullanma tarihini besin seçimlerinde
dikkate aldıkları en önemli kriterler olarak değerlendirirken, üreticilerin yapmış oldukları
reklamları öğrencilerin %48,8’i az önemli olarak değerlendirmişlerdir. Araştırmada,
besin seçimini etkileyen etmenler ile cinsiyet arasında istatistiksel olarak
anlamlı bir fark bulunmuştur. ( - ,05). Ayrıca erkeklerin (1,68 ± 0,23) kızlara (1,67
± 0,17) göre besin seçimini etkileyen faktörleri daha fazla önemli buldukları saptanmıştır.
Fakat öğrencilerin yaşları ile besin seçimini etkileyen etmenler arasında istatistiksel
olarak anlamlı bir fark bulunamamıştır (p>0,05). Çalışmada 25 yaş ve üstü
öğrencilerin besin seçimini etkileyen etmenleri daha fazla önemli buldukları saptanmıştır.</Özetçe>
<Anahtar>Besin seçimi, üniversite öğrencileri.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm ve Sürdürülebilirlik:
Talimhane Turizm Bölgesinde “Sokak Arayüzleri”
Üzerine Bir Araştırma</Başlık>
<Özetçe>Sürdürülebilirlik konusu çoğu disiplinde olduğu gibi, turizm araştırmalarının da güncel
içeriği haline gelmiştir. Hareketin ve değişimin ateşleyicisi olarak turizm, tarihsel
kentin gelişiminde önemli bir role sahiptir. Konaklama hizmeti ve ek hizmetler ile yapılı
çevrenin yüzünde bazı değişimlere sebep olan bu disiplin, tarihi mirasın sürdürülebilirliğini
de etkilemektedir. Yapılı çevrenin kentle bağlantısını kuran temel elemanı
“sokak”tır. Sosyal ve fiziksel bir eleman olarak sokak, aynı zamanda özel ve kamusal
hayatın uzlaştırıcısıdır. Sokak, kente ait olup, hem kentlinin hem de kente gelen
ziyaretçinin paylaştığı ortak alandır, kentin okunmasını sağlayan ara yüzlerdir. Zamanla
yenilenen ve kullanıcısını değiştiren kent, belleğini yeni nesle sokak elemanları
ile aktarılır. Bu elemanlar; parselasyon düzeni, binalar, cephe tipleri, yeşil öğeler,
yaya kullanım alanları, kentsel mobilyalar, sokak- bina isimleri, yer döşemeleri
vs gibi çeşitlenebilir. Bu çalışma, Taksim- Talimhane bölgesinde özel ve kamusal
alanların arasındaki ilişkiyi sokak ara yüzü olarak zemin kat kullanımlarında incelemektedir.
Talimhane, Beyoğlu ilçesi sınırları içinde, Taksim Meydanı’nın kuzeyinde
konumlanmış günümüzde 12 yapı adasından oluşmuş, Art Deco ve erken modernist
binaları bünyesinde barındıran bir mimari miras alanıdır. Aynı zamanda gerek stratejik
konumu, gerekse günümüzde 10.000 yatak kapasitesine ulaşmış olmasından
dolayı İstanbul’un turizminde önemli bir paya sahiptir. Bu çalışmada örnek alan olarak
seçilmesinin nedeni; tarihsel gelişim süreci ve dönüşümlerdir. Öncelikle bu bölgeyi
ayrıcalıklı kılan özellik, çevre dokudan farklılaşmasıdır. Taksim Kışlasının karşısında
konumlanan, önceleri askerlerin talim yaptığı boş alan Erken Cumhuriyet
Dönemi kentsel planlama hareketlerinin sonucunda konut alanı olarak kullanıma
açılmıştır. 1930- 1955 yılları arasında elit ve popüler bir alan iken, 6-7 Eylül olayları
(1956) zamanı düşük gelirli grubun bölgeye göçü ile özgün kullanıcısını yitirmeye
başlamıştır. 1970- 1980 yılları atasında oto yedek parçacılarının bölgeye yerleşmesi
ve işlev değişimleri ile Talimhane kalitesini kaybetmeye devam etmiştir. Tarlabaşı
Bulvarı’nın açılması ile de Talimhane hem özgün parsellerini yitirmiş hem de İstiklal
Caddesi ile bağı kopmuş ve terk edilen bölge haline gelmiştir. 1990 ların başındaki
turizm hareketleri ile bölge yeniden canlanmaya başlamıştır. Bugün, kentsel gelişim
ve yenileme projelerine göre alan için turizm temel işlev olarak görülmekte ve 4-5
yıldızlı otellerin konumlanması için tarihi bağlamda en elverişli konum olarak gösterilmektedir.
Talimhane sokaklarının özgün olan yanı Art Deco yapıların sokağın iki
yanında karşılıklı olarak dizilmesiyle oluşturduğu düzendir. Bu düzen sokak dokusunu
ayrıcalıklı kılar ve turizm açısından doğal bir pazarlama nesnesi haline gelir.
Bu bağlamda aynı zamanda yeni oteller tarihi cephe düzeni içerisinde dolgu (infill)
uygulamaları olarak yer alır. Bu karmaşık düzen çalışma kapsamında giriş ve bodrum
katlarına ait; plan, kesit ve görünüşler olarak üç düzeyde incelenecektir. Plan
düzeyinde; Parsel düzenleri, Kesit düzeyinde; Sokağın yükseklik ve genişlik oranı, cephe düzeyinde ise dolu- boş oranı seçilen sokaklar üzerinde tartışılacaktır. Bu
analizler, sınırlar olarak görev gören sokak yüzlerinin turizm açısından kent ilişkisini
irdelemede bir rehber olacaktır.</Özetçe>
<Anahtar>Sürdürülebilir turizm, kent, sokak, Talimhane, turizm.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Cinsiyet Ayrımcılığına Yönelik Turist Rehberlerinin Görüşlerinin
Belirlenmesi Üzerine Bir Araştırma</Başlık>
<Özetçe>Bu çalışmanın amacı, turist rehberliği mesleğinde cinsiyet ayrımcılığının yapılıp yapılmadığına
yönelik turist rehberlerinin görüşlerinin belirlenmesi ve kadınların erkeklerden
daha az rehberlik mesleğini tercih etme ya da daha az bu meslekte çalışma
nedenlerinin neler olabileceğinin tespit edilmesidir. Araştırma meslekte aktif olarak
çalışan 172 turist rehberinden anket yöntemiyle toplanan veriler yardımıyla gerçekleştirilmiştir.
Araştırma sonucunda rehberlerin çoğunluğunun görüşünün meslekte
cinsiyet ayrımcılığının yapıldığı yönünde olduğu tespit edilmiştir. Ayrıca en fazla tur
şoförlerinin ve işveren acentaların cinsiyet ayrımcılığı yaptıkları, konu olarak da en
fazla rehberlere gösterilen saygı ve rehberleri işe almada cinsiyet ayrımcılığının yapıldığı
dikkat çekmektedir. Bununla birlikte kadınların erkeklerden daha az rehberlik
mesleğini tercih etme ya da daha az bu meslekte çalışma nedenlerinin başında ailesel
nedenlerin ve mesleğin özelliklerinden kaynaklanan nedenlerin geldiği tespit
edilmiştir.</Özetçe>
<Anahtar>Cinsiyet ayrımcılığı, kadın rehberler, rehberlik mesleği, turist
rehberleri.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Anatolia Turizm Araştırmaları Dergisi’nin Bibliyometrik Analizi:
Araştırma Konuları ve Kurumlar Arası İşbirliğinin
Sosyal Ağ Analiz ile İncelenmesi</Başlık>
<Özetçe>Araştırma konuları ve kurumlar arası işbirliği, bilimsel bir toplulukta bilgi ağ yapılarının
biçimleri ve bilgi trafiğinin akışı hakkında önemli bilgiler veren alanlardır. Çalışmanın
amacı, 1997 yılından itibaren hakemli olarak yayımlanan Anatolia Turizm
Araştırmaları Dergisi özelinde turizm bilgi ağ yapısının ve kurumsal işbirliği yapısının
ortaya çıkarılması, araştırma konularının ve kurumlar arası işbirliği ağ yapı içerisindeki
rollerinin belirlenmesi ve bağlantıların incelenmesidir. Veriler Anatolia Turizm
Araştırmaları Dergisi’nde 1997-2010 yılları arasında yayımlanan araştırma makalelerinden
elde edilmiştir. Ağ yapıyı tanımlamak ve yapılar arasındaki bağlantıları
incelemek amacıyla sosyal ağ analizi kullanılmıştır. Bu amaçla UCINET ve Netdraw
programlarından yararlanılmıştır. Çalışma sonucunda, turizm bilgi ağının genelinin
disiplinlerarası bir yaklaşımdan ziyade daha merkezi olma eğiliminde olduğu sonucuna
ulaşılmıştır. Yönetim, pazarlama, ekonomi, eğitim, muhasebe-finansman, sağlık
ve ulaştırma konularının diğer araştırma konularına göre kendi aralarında birbirleriyle
daha bağlantılı olduğu belirlenmiştir. Kurumsal işbirliği açısından ise üniversiteler
arasındaki işbirliği oranının oldukça düşük düzeyde olduğu; belirlenen bu ağ
yapı içerisinde Dokuz Eylül, Gazi ve Mersin üniversitelerinin bilimsel bilginin üretiminde
merkezi bir rol üstlendikleri ve bilginin diğer üniversitelere yayılmasında
önemli rolleri olduğu tespit edilmiştir.</Özetçe>
<Anahtar>Turizm araştırma konuları, bilgi ağ yapısı, kurumlar arası işbirliği,
sosyal ağ analizi, Anatolia Turizm Araştırmaları Dergisi.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sosyal Bilimler Enstitü Dergilerinde Yayımlanan
Turizm Makalelerinin Bibliyometrik Profili (2000-2010)</Başlık>
<Özetçe>Bu çalışmanın amacı, Türkiye’de Sosyal Bilimler Enstitüleri tarafından yayınlanan
dergilerde yer alan turizm konulu makalelerin profilini çıkarmaktır. Araştırmada
2000-2010 yılları arasında yayımlanan turizm konulu bütün makaleler incelemeye
alınmıştır. Gerek internetteki veri tabanlarından gerekse kütüphanelerden toplanan
veriler incelendiğinde, belirlenen dönemde 206 makalenin Sosyal Bilimler Enstitüleri
dergilerinde yayımlandığı görülmüştür. Yayın yılı, üniversite, makale konusu, yayın
dili, araştırma türü, yazar sayısı, sayfa sayısı, kullanılan kaynak sayısı, yerli kaynak
sayısı, yabancı kaynak sayısı parametrelerine göre yapılan inceleme yaklaşımında
tekli değişkenlere ve çoklu değişkenlere göre sonuçlar elde edilmiştir. Buna göre,
yayımlanan makale sayısında önemli bir artışın yaşandığı anlaşılmıştır. Makalelerin
görgül olması, kaynak sayısının artması ve yabancı kaynak kullanımının tercih
edilmesi, yayımlanan makalelerin nitelik olarak da farklılaştığına işaret etmektedir.
Makale konusu olarak turizm yönetimi ve turizm pazarlaması konuları ön plana çıkarken
yakın tarihli çalışmalarda çeşitli disiplinlerde çalışmaların sayısının artması
dikkati çeken bir diğer sonuçtur.</Özetçe>
<Anahtar>Bibliyometri, turizm makaleleri, sosyal bilimler enstitü dergileri.</Anahtar>
<Kaynak>VI. Lisansüstü Turizm Öğrencileri Araştırma Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Adıyaman’da Av Turizmi</Başlık>
<Özetçe>Ülkemizde genel itibariyle kıyı turizmi yaygındır. Ancak diğer turizm türlerinde de önemli
gelişmeler olmaktadır. Bunlardan birisi de av turizmidir. Av turizmi son yıllarda bütün ülkelerde
hızlı bir gelişme göstermiş ve önemli bir döviz kaynağı haline gelmiştir. Ülkemiz coğrafi
konumu, iklim ve diğer özellikleri yönünden önemli bir av ve avcılık potansiyeline sahiptir.
Bünyesinde bulundurduğu potansiyelle özellikle bazı bölgelerimizde, Antalya ve Mersin yöresinde
olduğu gibi dikkat çekmektedir. Adıyaman’da da av turizmi kapsamda değerlendirilebilecek
önemli gelişmeler gözlenmektedir. Bu çalışmada İl Çevre ve Orman Müdürlüğü’nün
verileri kullanılarak Adıyaman av turizminin yapısı ortaya konulmuştur.</Özetçe>
<Anahtar>Turizm, Av turizmi, Adıyaman</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sağlık Kurumlarının İnternet Sitelerini Medikal Turizme
Katkı Sağlamaya Yönelik İnceleme</Başlık>
<Özetçe>Sağlık kurumlarının internet siteleri medikal turizme katkı sağlama amaçlı incelenmiş, web sitesindeki
bilgiye ulaşmayı sağlayan kolaylaştırıcı etkenler incelenmiştir. Özel hastanelerin yabancı dillerdeki
web siteleri, kamu eğitim ve araştırma hastanelerine göre daha etkindir. Kamu hastane birliklerinin
önümüzdeki süreçlerde bu konuya daha çok önem vermeleri gerekmektedir. Çünkü iş gücü açısından
kuvvetli, sağlık hizmeti sunucusu olarak daha uygun fiyatlarla hizmet verdikleri için avantajlı konumdadırlar.
Sonuç olarak ülkemiz avantajlarını medikal turizm alanında kullanabilmesi için web sitelerine
ve bu alandaki fasilitatör adı verilen kolaylaştırıcılara daha fazla önem vermelidir.</Özetçe>
<Anahtar>Medikal Turizm, Web Sitesi, Internet, Kolaylaştırıcılar (Fasilitatörler).</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Öğrencilerin Turizm İşletmelerinde Etik Dersine Olan Görüşlerinin
Çeşitli Değişkenler Açısından Analizi</Başlık>
<Özetçe>Turizm sektöründe çalışacak bir elemanda bulunması beklenen temel özellik ahlâk ve buna
bağlı olarak iş etiğidir. Bu temel özelliğin kazandırılması Meslek Yüksekokullarında “Turizm
işletmelerinde etik” seçmeli dersiyle sağlanmaya çalışılmaktadır. Bu araştırma, Gaziantep
Üniversitesi Turizm ve Otelcilik Meslek Yüksekokulu’nda 2007-2008 akademik yılında bu
dersi alan 53 IV. yarıyıl öğrencisinin “Turizm işletmelerinde etik” seçmeli dersine olan tutum
ve düşüncelerini ölçmek ve bu dersin önemine işaret etmek amacıyla yapılmıştır. Araştırmada
veri toplama aracı olarak, 38 maddeden oluşan likert tipi bir tutum ölçeği geliştirilmiş
ve öğrencilere uygulanmıştır. Bununla beraber, turizm işletmelerinde etik dersi ile öğrencilerin
cinsiyetleri ve mezun oldukları okul türü bağımsız değişkenleri arasında istatiksel olarak
anlamlı bir ilişki olup olmadığı da t-testi ve tek faktörlü varyans analizi (ANOVA) yöntemleriyle
aranmıştır. Araştırma sonuçlarına göre, öğrencilerin “Turizm işletmelerinde etik”
seçmeli dersine ilişkin tutum ve algılamalarının ağırlıklı ortalamasının olumlu yönde ve
sempati ile karşılandığı ve bununla beraber bu derse ilişkin tutum ve algılamaları ile bağımsız
değişkenler arasında ise 2 tutum ifadesi dışında istatiksel olarak anlamlı bir ilişki olmadığı
görülmüştür.</Özetçe>
<Anahtar>Turizm, Turizm Eğitimi, Turizm Etiği, Etik Dersi.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yabancı Turistlerin Safranbolu’nun Çevre Kirlilik Düzeyi
Hakkındaki Görüşleri</Başlık>
<Özetçe>Bu çalışmada, temel olarak Türkiye’nin önemli kültür turizmi destinasyonlarından olan Safranbolu’yu
ziyaret eden yabancı turistlerin kentin çevre kirliliği konusundaki düşünce ve görüşlerinin
ölçülmesi amaçlanmıştır. Ayrıca Safranbolu halkının turistlere olan davranışı, fiyatlar
genel seviyesi, turistlerin ve yerli halkın çevre duyarlılığı konusundaki algıları da ölçülmüştür.
Bu algılar arasında farklı turist grupları açısından farklılık olup olmadığı %5 anlamlılık
düzeyinde test edilmiştir. Araştırma hipotezlerinin test edilmesi için anket uygulanan
turistler geldikleri ülke türlerine göre (Avrupa, Asya-Pasifik, ABD-Avustralya, Diğer) dört
gruba ayrılmıştır Yüz yüze görüşme yöntemi ile 42, otellere dağıtılan anketlerden dönen
kullanılabilir 180 olmak üzere toplam 222 adet anket değerlendirmeye alınmıştır. İstatistiksel
analizlerde ANNOVA test tekniği kullanılmıştır. Normal dağılım göstermeyen değişkenler
için Welch testi, gruplar arasındaki farklılığın hangi iki grup arasında olduğunu bulmak için
ise Tamhane’s T2 test sonuçları değerlendirilmiştir. Araştırma sonuçları turistlerin en çok
kentteki ilan levhaları (%23.08) ve hava kirliliğinden (%21.15) rahatsız olduklarını göstermiştir.
Test edilen 15 hipotezden dokuzu kabul, diğerleri ret edilmiştir.</Özetçe>
<Anahtar>Çevre Kirliliği, Kentleşme ve Çevre, Turizm, Yabancı Turistler, Turist Algılaması,
Safranbolu</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kırgızistan’ı Ziyaret Eden Seyyahlar Üzerine Bir İnceleme</Başlık>
<Özetçe>Seyahatnameler, seyyahların gezdikleri, gördükleri yerleri, ülkelerine ilişkin izlenimlerini
yazdıkları metinlerdir. Seyahatnameler başta tarih olmak üzere sosyal bilimlerin pek çok
alanında başvurulan önemli kaynaklardır. Çalışmada, Kırgızistan’ı ve Orta Asya’yı ziyaret
eden birçok seyyah ve onların seyahatnameleri incelenmiştir. Özellikle tarihe katkı sağlayan
Çinli Syuansyan, Çan Siyan, Avrupalı Giliyom de Rubruck, Marco Polo, Arap İbn Batuta, Rus
Semenov Tyan-Şanskiy, N.Prcevalskiy gibi en önemli seyyahlara da çalışmada yer verilmektedir.
Bu çalışmada, Kırgızistan’ı gezmiş seyyahların hazırladıkları seyahatnamelerden yola
çıkarak Kırgız tarihine ilişkin bazı çıkarımlarda bulunulması amaçlanmaktadır. Kaynak olarak
değerlendirilmesi amaç edinilmiştir. Ayrıca bu çalışma, Kırgızistan ve Orta Asya’da bulunan
bütün seyyahların yazılarında yer verdikleri buluşların, toplumsal, sosyal, kültürel ve felsefi
değerlendirmelerin, tarihi, coğrafik ve etnoğrafik bilgilerin açıklanmasını amaçlamaktadır.</Özetçe>
<Anahtar>Seyahatname, Seyyahlar, Kırgızistan, Seyahat Tarihi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Önlisans ve/veya Lisans Düzeyinde Bir Program/Bölüm Olarak
“Wellness ve Spa Yöneticiliği”</Başlık>
<Özetçe>Wellness ve SPA birer sihirli sözcük olarak birçok konaklama tesisinin ve destinasyonun bir
can simidi gibi sarıldığı iki kavram olarak karşımıza çıkmaktadır. Özellikle turistik ürünlerde
bu iki kavram bilinçli veya bilinçsiz olarak bazen bir arada bazen birbirinin yerine bazen ise
ayrı ayrı kullanılmaktadır. Wellness hem bir yaşam tarzının hem de bir turistik ürün çeşidinin
adı olurken, SPA-Wellness ürün ve hizmetlerinin sadece bir sütununu oluşturmakta ve
genellikle “ıslak alanlarda” sunulan hizmetleri kapsamaktadır. İç içe geçmiş olan bu kavramlara
netlik getirmek bu çalışmanın öncelikli amaçlarından biri olmakla birlikte Wellness ve
SPA yöneticiliği’nin artık bir program/bölüm olarak önlisans ve lisans düzeyinde okutulması
bu çalışmanın çıkış noktasını oluşturmaktadır.</Özetçe>
<Anahtar>SPA, Wellness, SPA ve Wellness Yöneticliği</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Turizm</Etiket>
<Başlık>Bireysel ve Toplumsal Gelişim Açısından Edebi Metinlerin
Eğitimdeki Yeri ve Turizmdeki Önemi</Başlık>
<Özetçe>Turizm insan hayatına; bir sektör, kurum hizmeti, bilim dalı olarak girmeden önce, yeni
doğmuş bir bebeğin hayata ilk gözlerini açtığı andan itibaren ninnilerle birlikte tanıştığı ilk
kavramlardan biridir. Masallar kişinin, bireysel gelişim ve toplumsallaşmasında önemli bir
yere sahiptir. Onu büyütür ve kendi olmaya yönelik olarak kahraman modelleri sunar. Kahraman
modeller onun kendisi olmasını ve toplum için yararlı insan olmasına katkı yapar.
Gerek bireysel anlamda özerkleşip bağımsızlaşması ve gerekse de farklı kültürleri tanıyıp
toplumsallaşması için evinden uzaklara gider. Masallarda masal kahramanının kah bilindik,
kah bilinmedik yerlere seyahatini dinler. “Yediğin içtiğin senin olsun gezip gördüğünü anlat”
deyişleriyle insanın doğasında var olan, yaban elleri görmek merakı aşık deyişlerinde, türkülerde,
hikayelerde kısacası edebi ürünlerin tamamında rastladığımız kavramlardandır. Özellikle
gezi yazıları turizmle birlikte ele alınabilir. Gezi yazıları turizm aracılığıyla, doğal yollarla
kültür alış verişini sağlar. Bireylere turizm bilincinin kazandırılabilmesi için kreş ve ana sınıfından
itibaren edebi türlerden faydalanılmalıdır. Edebi metin aracılığıyla turizm sektöründeki
hijyenden israfa kadar tespit edilmiş problemler çözülebilir. Bu çalışmada bireysel ve
toplumsal gelişim açısından edebi metinlerin eğitimdeki yeri ve turizmdeki önemi ele alınmıştır.
Araştırma; disiplinler arası çalışma olup, konuyla ilgili kaynak taraması yapılmış, tarama
sonucunda elde edilen edebi metinler değerlendirerek; betimleme, açıklama ve yordamaya
dayalı yöntem kullanılmıştır.</Özetçe>
<Anahtar>Birey, Toplum, Edebi Metin, Masal, Turizm</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Trakya Bölgesinde Ekoturizm İşletmeciliği ve Sulak Alanlar</Başlık>
<Özetçe>Trakya bölgesinde bulunan Edirne ili Meriç Deltası sulak alanlar açısından zengin bir yapı
göstermektedir. Türkiye’nin önemli sulak alanlarından olan Gala gölü, Milli Parkı yerli ve
göçmen kuşların üreme alanıdır. Ayrıca çeşitli bitki, hayvan ve organizmalar içinde önemli
bir yaşam ve barınma alanıdır. Gala gölü sahip olduğu doğal yapısıyla her mevsim zengin bir
görsellik sunmaktadır. Ekolojik yapısı itibariyle kırılgan ve hassas bir yapıya sahip olan göl ve
çevresi koruma alanı olarak ilan edilmesine karşın çeşitli çevre sorunları baskısı altındadır.
Gölde avlanmak yasak olmasına rağmen avcıların önemli uğrak yerlerinden birisi olması nedeniyle
endemik türler açısından riskler oluşturmaktadır. Son yıllarda Dünyada hızla gelişen
ekoturizm işletmeciliği ve kırsal kalkınmada kullanılması açısından Gala gölünün önemli bir
potansiyeli olduğu söylenebilir. Göl çevresinde yaşayanların ayçiçeği, buğday ve çeltik üretiminden
elde ettikleri tarımsal gelir yeterli düzeyde değildir. Bölgede yaşayanların gelir
düzeyinin yükseltilebilmesi amacıyla göl ve çevresinde gölün ekolojik yapısına zarar vermeyecek
şekilde ekoturizm fırsatlarından yaralanılmalıdır. Ancak ekoturizm konusunda faaliyet
gösterecek işletmeler bölgenin doğal kaynaklarını sürdürülebilir bir şekilde kullanmaya özen
göstermelidir. Bunun yanında işletmeler göl çevresindeki doğal yaşam tarzı ve kültürü işletmecilik
açısından değerlendirmelidir. Gala gölü, Milli Parkı çevresinde küçük hediyelik eşyalar,
biblolar, resim, kartpostal, yoğurt, bal, vb gıda maddeleri ziyaretçilere pazarlanabilir.
Bunun yanında gölü ziyaret etmek için gelen ziyaretçilerin barınma ve beslenme ihtiyacı
doğal bir ortamda sunularak farklı bir konsept sunulabilir. Göl ve çevresinde kuş gözlemciliği
ve fotoğrafçılık ön plana çıkarılarak ziyaret için motivasyon faktörü olarak ön plana çıkarılabilir.
Trakya’daki önem arz eden diğer bir sulak alan bölgesi ise Kırklareli İğneada civarında
bulunan Longoz ormanları yakınındaki Saka gölü olup tabiatı koruma alanıdır. Göl ve çevresi
yaklaşık 5 hektarlık bir alana sahiptir. Özellikle kış aylarında göl ve çevresini su basmakta ve
bu nedenle de subasar (Longoz) ormanları da göl çevresinde oluşmuştur.</Özetçe>
<Anahtar>Ekoturizm, sulak alan, turizm işletmeciliği, Trakya bölgesi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yeni Tüketim Mekanları Olarak Havalimanı Terminalleri</Başlık>
<Özetçe>Sanayi sonrası toplumsal değişimden kendine düşen payını alan havalimanları, içinde bulundukları
ülke veya kentin yerel özelliklerindense küresel tüketim kültürünün özelliklerini
taşımaktadır. Buna paralel olarak da bu alanlar gerçekle ilgisi kalmamış olan göstergeler
zinciri içinde, simülakr (simüle edilmiş gerçek-bir gerçeklik olarak algılanmak isteyen görünüm)
evreninin bir parçası olarak hiper gerçek alanlar olarak karşımızda durmaktadırlar. Bu
çalışmanın amacı, hiper gerçek alanlar olarak havalimanı terminallerinin nasıl bir gelişim izlediğini
ortaya koymak, bu gelişim ve değişim içerisinde yerel kültüre özgü unsurların havaalanları
içerisindeki varlık sorununa odaklanmaktır. Bu amaç doğrultusunda SKYTRAX firması
tarafından yürütülen bir araştırmanın sonuçlarına göre belirlenen dünyanın en iyi on
havalimanı içerisinden ilk ikisi (Hong Kong International Airport ve Singapore Changi Airport)
incelemeye tabi tutulmaktadır. Bulgular, Asya kültürünün bir parçası olan bu iki havalimanında
da egemen kültürün (küresel kültür) tüketim odaklı yansımalarının ve hiper gerçek
evrenin bir parçası olarak kimi yerel kültürel unsurların, simulakrların, havalimanlarının
konumlandırılmasında yer aldığını göstermektedir.</Özetçe>
<Anahtar>Havalimanı Terminalleri, Simülasyon, Yerel Kültür, Tüketim.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>CBS Destekli Web Tabanlı
Turistik Rota Planlayıcısı Tasarımı ve Uygulaması</Başlık>
<Özetçe>Turistlerin ziyaret edecekleri bölgeleri önceden görme şanslarının bulunmaması nedeniyle,
teknolojinin ve bilgi dağıtımının etkin kullanımı, turizm sektörü için büyük önem taşımaktadır.
Bu çalışmada, tarihi ve kültürel değerler bakımından oldukça zengin turizm merkezlerine
sahip olan Ege Bölgesi için, Coğrafi Bilgi Sistemleri (CBS) destekli ve web tabanlı bir turistik
rota planlayıcısı tasarımı ve uygulaması sunulmuştur. Uygulamanın altyapısı, Virtual
Earth Map platformu hizmetleri ile oluşturulmuştur. Çalışma, Ege bölgesindeki sekiz ilde
(İzmir, Manisa, Aydın, Denizli, Muğla, Uşak, Kütahya ve Afyonkarahisar) bulunan 212 antik
kent üzerinde başarıyla denenmiştir. Tasarlanan turistik rota planlayıcısı, tarihi ve kültürel
değerlere ilgi duyan kullanıcıları seyahat güzergâhı çevresindeki antik kentler hakkında bilgilendirerek,
seyahatin zaman ve gezi verimliliği açısından daha planlı ve keyifli geçmesini
sağlamayı amaçlamaktadır.</Özetçe>
<Anahtar>Web Tabanlı Coğrafi Bilgi Sistemleri, Virtual Earth Map, Turistik Rota
Planlayıcısı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Eyüboğlu Koleksiyonundaki Çarpana Dokumalar’dan Örnekler</Başlık>
<Özetçe>Toplumlar arası etkileşimi sağlayan ve kültürü, bir miras olarak nesilden nesile aktaran en
önemli değerlerden biri de şüphesiz ki el sanatlarıdır. İçinde barındırdığı geleneksel özelliklerin
yanı sıra, kullanılan teknikleri ve motiflerindeki çeşitlilikle evrensel kültüre hizmet
eden el sanatlarından birisi de dokumacılıktır. Dokuma insanların barınma, korunma, örtünme
ihtiyaçlarından doğmuş ve zamanla temel ihtiyacı karşılamanın yanı sıra görsel anlamda
da Anadolu kültürünün izlerini yansıttığı çeşitli örneklerle görülmüştür. Estetik ve sanat
değeri taşıyan bu görsel örnekler, kullanılan araç ve tekniklere göre kirkitli dokumalar,
mekikli dokumalar ve çarpana ile dokumalar olmak üzere gruplandırılmaktadır. Eski çağlardan
beri genellikle yörükler tarafından doğal renklerle boyanmış yün ipler kullanılarak dokunan
ve yörelere özgü çeşitli motiflerin de yer aldığı el sanatlarının çarpıcı örneklerinden
biri de Eyüboğlu koleksiyonunda bulunan çarpana dokumalardır. Bu bildiride Eyüboğlu koleksiyonunda
bulunan on adet çarpana örneği renk, iplik cinsi, motif özellikleri ve dokumaların
ebatları bakımından incelenerek açıklanmıştır.</Özetçe>
<Anahtar>Eyüboğlu, Koleksiyon, Dokuma, Kolan, Çarpana</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kurumsal İletişim Aracı Olarak Kültür ve Turizm Bakanlığı
Web Sitesi</Başlık>
<Özetçe>İletişim ve bilgi teknolojilerindeki gelişme, kurumların iletişim yöntemlerini de etkilemiştir.
Bir iletişim mecrası olarak kuruluş web sayfaları, kurumların dış dünyaya açılan penceresi
olarak, bilgilendirme, tanıtım ve pazarlama iletişimi faaliyetlerine büyük oranda destek
vermektedir. Kurumsal iletişim, kurum içinde ve kurum dışındaki bilgi ve düşünce akışını
sağlayan bir süreçtir. En önemli ilgi alanı yönetim ile kurum, çalışanlar ve dış çevre arasında
etkileşimi sağlamaktır. Kurumsal iletişimde amaç, sürekli ve etkin bir şekilde beğenilir olmaktır.
Bu çalışmanın amacı, Türkiye Cumhuriyeti Kültür ve Turizm Bakanlığı resmi web sitesinin
(www.kultur.gov.tr/) erişebilirlik, web sitesinin genel görünümü, portalları ve kullanım
kolaylığı gibi biçimsel özellikleri ile hizmet sundukları yerli ve yabancı insanların istek ve
beklentilerini analiz etmek için yapılmıştır. Çalışmada Türkiye Cumhuriyeti Kültür ve Turizm
Bakanlığı web sitesinin kurumsal iletişim açısından içerik analizi yapılmıştır. Kodlama cetvelinde
siteye erişebilirlik, genel görünüş, kullanım kolaylığı, web sayfasının biçimsel nitelikleri,
tanıma ve tanıtma faaliyetleri, hangi başlıklar altında ve ne kadar etkin bir şekilde kullanıldığı
sorgulanmaktadır. Web sayfalarının biçimsel çözümlemeleri, web sitesi tanıma ve tanıtma
faaliyetleri açısından incelenmiştir. Bakanlığın Web sitesinde bulunması gereken
özellikler, kurumsal iletişim amaçlarına uygunluk bakımından dikkate alınmıştır.</Özetçe>
<Anahtar>Kurumsal İletişim, Web Sitesi, Kültür, Turizm, Bakanlık.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sağlık Turizminde İnsan Kaynakları ve İletişim</Başlık>
<Özetçe>Sağlık turizmi, diğer turizm çeşitlerinden farklı olarak ülkemizin geç fark ettiği bir alan ve ülkemizde
ve dünyada yükselen bir değer. Yaklaşık son 10 yıldır ülkemizde sağlık turizmi çalışmaları
yapılmakta. Sağlık turizmini Türkiye olarak, diğer ülkelerden biraz geç fark etmiş
olsak bile, geç kalmış sayılmayız. Bugün gerek sağlık bakanlığı, gerekse kültür ve turizm bakanlığı,
ilgili kuruluşlar ve sağlık turizmini yapan ve yapmak isteyen potansiyel iller konunun
farkındalar. İller bazında da çeşitli çalışmalar yapılmakta, yeni sağlık ve turizm yatırımları
öngörülmekte. Sağlık turizmi için yatırımlar ve fiziki şartların sağlanması elbette önemli. Fakat
bir diğer önemli konu da, bu alanda hizmet verecek personel yani insan kaynakları. İnsan
kaynaklarının ise konuyla ilgili birkaç boyutu bulunmaktadır. Bir boyutu bilindiği gibi istihdam
olanağı sağlaması. Bir diğer boyut ise eğitim. Gerek sağlık turizminin anlamının kavranması,
gerek teknik eğitimler, gerekse iletişim eğitimi, bir bütün olarak insan kaynakları
boyutunda karşımıza çıkmakta. Özellikle iletişim eğitimi burada önem kazanmakta. Çünkü
bu alanda çalışacak personel, sağlık turizminin önemini anlamış, konusunu teknik olarak biliyor
olabilir. Ama karşılaştığı ya da konuştuğu sağlık turistinin kültürüne uygun iletişim kuramadığı
zaman tüm çalışmalar boşa gidecek, bölgesel ve hatta ülkesel olarak telafisi zor
durumlar yaşanacaktır. Ülkemizde 10 yıldır yavaş yavaş devam eden sağlık turizmi, 2012 yılında
hızlı bir ilerleme kaydedecek gibi görülmektedir. Bu sebeple, insan kaynaklarının yetiştirilmesi,
ve verilecek eğitim önem kazanmaktadır. Çalışmada sağlık turizmi ile ilgili konular
ele alınarak, gerek istihdam alanları, gerekse eğitimin önemi ve olması gerekenler anlatılacak,
mevcut durum ile birlikte konunun önemine dikkat çekilmeye çalışılacaktır.</Özetçe>
<Anahtar>Sağlık Turizmi, İnsan Kaynakları, İletişim, Eğitim</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Antik İzmit (Nikomedia) Tarihi Eserlerinin
Aktif Dış Turizme Kazandırılması</Başlık>
<Özetçe>Bu ön çalışma İzmit kentinin tarihi eserlerinin ve arkeolojisinin, aktif dış turizm potansiyeli
ile karşılıklı birbirini destekler bir biçimde değerlendirilmesi ve geliştirilmesi olasılığının saptanarak
ortaya konması için yapılmıştır. Çalışmada, Kocaeli Üniversitesi, Arkeoloji Bölümü
öğretim üyesi Prof. Dr. Ayşe Çalık Ross başkanlığında, 2005 yılından itibaren yürütülen “Kocaeli
İli ve İlçeleri Arkeolojik Yüzey Araştırmaları” buluntu ve sonuçları temel alınmıştır. Bunun
yanı sıra, kentin tarihi ve antik eserleri üzerinde yapılan geçmiş çalışmalar ve yayınlar
incelenerek kentin arkeolojik ve tarihi potansiyelinin belirlenmesi üzerinde durulmuştur.
Coğrafi konumundan kaynaklanan jeopolitik önemini geçmişten günümüze korumuş olan
İzmit, tarihi adıyla Nikomedia, önce Bithynia Krallığı’na sonrada Roma İmparatorluğu’na
başkentlik yapmış olmasına rağmen, bünyesinde taşıdığı görkemli tarih ve kültürel miras ile
tanınmamaktadır. Bu tarihin ve kültürel mirasın arkeolojik çalışmalar ve buluntular ile ortaya
konması mümkün olmakla birlikte, öncelikle bu çalışmaları destekleyecek ve buluntuları
kentsel öz değer olarak kabul edecek sosyal ve ekonomik altyapının oluşması gerekmektedir.
Yapılan arkeolojik araştırmaların ışığında, büyük bir dünya turizm merkezi olan İstanbul’a
bir saat uzaklıkta olan İzmit kenti içinde turizm, kültür turizmi ve aktif dış turizm faaliyetlerinin,
kent arkeolojisi ile olumlu etkileşerek, interaktif bir şekilde geliştirilmesinin
mümkün olabileceği öngörülmüştür.</Özetçe>
<Anahtar>Aktif Dış Turizm, Arkeoloji, Kültür Turizmi, Nikomedia, Tarihsel Miras,
İzmit</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Osmanlı Devleti Makamlarından Alınan Seyahat İzinleri ve
Bu Araştırmalar Sonucunda Elde Edilen Verilerin Arkeoloji
Bilimine ve Beşeri Bilimlere Katkısı</Başlık>
<Özetçe>Ülkemizde çeşitli uygarlıklara ait görsel kalıntıların bolluğu, 16. yüzyıldan itibaren gezginlerin dikkatini
çekmiştir. 18. ve 19. yüzyılda artan bu ilgi sonucunda araştırmacılar, Osmanlı topraklarında araştırma
yapmak üzere seyahat izni başvurularında bulunmuşlardır. Hatta bu konuda araştırmacılar
kendi ülkelerinin elçi ya da diplomatlarından da referans makamları olarak faydalanmışlardır. Elde
edilen seyahat izinleriyle gerçekleştirilen araştırma ve inceleme gezileri sonucunda araştırmacılarca
Anadolu’nun önemi vurgulanmıştır. Bu gezginler, Kuzey Afrika, Doğu Akdeniz, Mısır, Irak, İran ve Basra
Çevresi ve Anadolu’da araştırma ve inceleme gezilerinde bulunmuşlardır. Beşeri bilimlere kaynaklık
eden ilk veriler, Osmanlı topraklarında seyahat izinlerini alan bu araştırmacılarca elde edilmiştir.
Söz konusu araştırma izinlerini alanlar arasında, gezmek ve görmek, araştırma yapmak (özellikle tıp,
bitki, vb. ) için yola çıkan bilim adamlarının yanında, misyonerler, dil öğrenmek amacında olanlar,
kutsal yerlere gitmek isteyenler de sayılabilir. Bilindiği gibi, Osmanlı İmparatorluğunda, Osmanlı vatandaşları,
bir yerden başka bir yere gidebilmek için “mürur tezkeresi” denilen izin belgesini taşımak
durumundaydılar. Osmanlı topraklarında herhangi bir amaçla seyahat edecek olan yabancılar da aynı
belgeye sahip olmak ve gerektiğinde göstermek zorundaydılar. Seyahat edenlerin bir kısmında diplomatik
görevlilerin aracılığıyla alınmış seyahat izinleri olduğu ya da bu gezilerde bizzat bu diplomatların
da bulunduğu bilinmektedir. Araştırmamızda, yabancıların Osmanlı İmparatorluğu topraklarında
seyahat, inceleme, araştırma ve kazılar yapabilmek için taşımakla yükümlü oldukları ve mürur tezkeresi
adı verilen belgelerin alınması sırasında ne gibi bir yol izledikleri anlatılacaktır. Bu belgelerin
alınması sonucunda, gezginlerin günümüz bilim dünyasına ve Anadolu, Ortadoğu ve Akdeniz çevresinde
bulunan uygarlıkların kültürlerinin tanınması açısından beşeri bilimlere, özelikle de Arkeolojiye
katkısından bahsedilecektir.</Özetçe>
<Anahtar>Osmanlı Devleti, Arkeoloji, Seyahat izinleri, Araştırma-İnceleme.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Antik Çağ’da Anadolu’da Turizm</Başlık>
<Özetçe>Bu çalışma Antik Çağ Anadolu’sunda turizm faaliyetleri üzerinedir ve amacı, Antik Çağ’da
Anadolu’da turizmin tarihsel kökenlerini, özellikle Yunan ve Roma uygarlıklarından örneklere
odaklanarak tanıtmaktır. Çalışmada gösterilen örneklere ulaşmak için arkeoloji, tarih ve
edebiyat çalışmalarından faydalanılmıştır. Kaynakların incelenmesi sırasında elde edilen seyahat
ve konaklamaya dair bilgiler de turizm faaliyetleriyle ilişkilendirilerek değerlendirilmiş,
Roma yolları ve konaklama tesisleriyle ilgili genel bilgilere de yer verilmiştir. Makalede
turizmin etimolojisi ve turizmin çeşitleri dikkate alındıktan sonra Antik Çağ’ın turizm faaliyetlerine
örnekler verilmektedir. Daha sonra, bu örneklere paralel olarak Anadolu’da Antik
Çağ’da turizm faaliyetleri örneklerle tanıtılmaktadır ve sonuçta Anadolu’nun turizm tarihindeki
yeri ve önemi değerlendirilmektedir.</Özetçe>
<Anahtar>Antik Çağ, Anadolu, Roma, Turizm, Seyahat, Konaklama.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yabancıların Çalışma Hakkı</Başlık>
<Özetçe>Pek çok ülkede çalışma hakkı bakımından yabancı ile vatandaşın eşit tutulmadığı, yabancıların
çalışma hakkının bazı sınırlamalara tabi olduğu bir gerçektir. Milletlerarası hukukta da
devletleri yabancılara çalışma hakkı vermesi konusunda zorlayan bir kural bulunmamaktadır.
Türk hukukunda yabancıların çalışma hakkı konusunda kural olarak eşitlik ve genellik ilkesi
kabul edilmiş olsa da, getirilen pek çok sınırlama ile bu ilkeden oldukça uzaklaşılmıştır.
Yabancının çalışma hakkına ilişkin sorunlar, 2003 yılında kabul edilen 4817 sayılı Yabancıların
Çalışma İzinleri Hakkında Kanun -YÇİHK- (RG: 25040-06.03.2003) ve bu kanunun Uygulama
Yönetmeliği –UY-1 (RG: 25214-29.08.2003) hükümleri çerçevesinde giderilmeye çalışılır.
Bu Kanunun kabul edilmesi ile yabancıların Türkiye’de çalışma izinleri ile ilgili işlemlerde
yeni bir döneme girildiği söylenebilir; ancak, uygulamada halen bazı aksaklıklar görülmektedir.
Bu çalışmanın amacı, Türk hukukunda yabancıların çalışma hakkına ilişkin koşulları ve
kısıtlamaları incelemek, konu ile ilgili uygulamada karşılaşılan sorunlara dikkat çekmektir.</Özetçe>
<Anahtar>Çalışma Hakkı, Çalışma İzni, Yabancı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Geleneksel Kırsal Biyotopların Köy Turizmi Kapsamında
Değerlendirilmesi: Amasra-Tarlaağzı Örneği</Başlık>
<Özetçe>Amasra, Bartın ili sınırları içinde, Batı Karadeniz kıyısının önemli turizm yerleşimlerinden biridir.
Tarihi 3000 yıl öncesine dayanan Amasra ilçesi, Türkiye Turizm Stratejisi 2023’e göre
‘Batı Karadeniz Ekoturizm Koridoru’ içinde yer almaktadır. Bölgenin kalkınması, bu koridor
kapsamında geliştirilecek sürdürülebilir turizm gelişimlerine bağlıdır. Karadeniz kıyı şeridi,
turistik köy işletmeleri için büyük bir potansiyele sahiptir. Bu kapsamda geleneksel kırsal
yerleşimleri barındıran biyotoplar, sürdürülebilir turizm için önemli bir altlık oluşturmaktadır.
Bu mekanların korunarak kullanılabilmesi için, kırsal yerleşimler ve yakın çevrelerindeki
biyotopların tanımlanması ve turizme dengeli bir şekilde hizmet etmesi sağlanmalıdır. Bu
çalışmada, büyük bir bölümü kırsal kesimden oluşan Bartın ilinde, turizm tesis ve aktivitelerinin
sadece kent merkezlerinde olmasının yeterli bir çözüm olmadığı, köysel yerleşimlerde
de hayata geçirilmesinin gerekliliği vurgulanmış, yaygınlaştırılmasına ilişkin olanaklar ele
alınmıştır. Bu maksatla, Bartın’da ilk köy turizmi gelişim alanı olarak, Amasra, Tarlaağzı kırsal
yerleşimi belirlenmiştir. Günümüzde termik santral tehdidi ile karşı karşıya kalan köyün
doğal ve kültürel biyotopları ortaya çıkarılarak, yöre halkı ile bütünleşmiş bir köy turizmi için
öneriler geliştirilmiştir.</Özetçe>
<Anahtar>Köy Turizmi, Sürdürülebilir Turizm, Kırsal Yerleşim, Biyotop Koruma,
Amasra, Tarlaağzı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültürlerarası Bir Turizm Hareketi: Bursa - Kurtuba Medeniyetler
İttifakında Yeni Köprüler</Başlık>
<Özetçe>Turizm, günümüzde gittikçe önemi artan sektörlerin başında gelmektedir. Dünya turizm
pastası büyümekte, turizm alt sektörleri itibariyle çeşitlenmekte ve her yıl daha çok insan
küresel düzeyde turizm hareketinin bir aktörü haline gelmektedir. Yeni ve gelişen turizm
alanlarından biri de kültür turizmidir. Bu alt sektörde, kültür, sanat, bilim, estetik ve düşünsel
değerlerle birlikte bir medeniyet birikimi turizmin esas objesi olmaktadır. Bu turizm türü,
kültürler arası etkileşim ve paylaşımı arttıracağı için ekonomik çıktıların yanı sıra toplumsal,
politik, psikolojik ve pek çok maddi olmayan çıktıların elde edilmesine de hizmet
etmektedir. Türkiye kültür turizmi ve kültürler arası etkileşimin odağında yer alması gereken
muhteşem bir birikime ve zenginliğe sahiptir. Bugünkü turizm trendleri perspektifinde
öncelikli olarak değerlendirilmesi gereken sayısız imkan ve fırsatlara ev sahipliği yapmaktadır.
Bu olanakları değerlendirmek için “Medeniyetler İttifakı” Antlaşması iyi bir fırsat olarak
görülebilir. Türkiye ve İspanya arasında kurulan, Birleşmiş Milletlerin desteklediği ve katılımcı
ve gözlemci ülkelerin sayısının 100’ü aştığı küresel ölçekteki Medeniyetler İttifakı projesinin
bir uygulama alanı olmak üzere kültürlerarası turizmin geliştirilmesi, iki ülke yanında
iki ana medeniyet havzasının yakınlaşması ve bundan ekonomik değerler başta olmak üzere
pek çok ortak faydanın elde edilmesi mümkündür. Bu çalışma, bu böyle bir temelden yola
çıkarak “Bursa-Kurtuba”arasında bir medeniyetler köprüsü kurmak suretiyle Türkiye için
ciddi bir alternatif turizm pastası oluşturma ve kültürler arası etkileşimi olumlu yönde geliştirmeyi
amaçlamaktadır. Bildiride bu yönde öne sürülen fikirlerin dayanağı, bileşenleri, çıktıları
ve yöntemi üzerinde durulmaktadır. Bu kapsamda kısa ve uzun erimli faaliyet planları
gösterilmekte, dikkate alınması gereken hususları ve başarı için gereken unsurları belirterek
son aşamada tartışma ve öneriler kısmıyla çalışma neticelendirilmektedir.</Özetçe>
<Anahtar>Medeniyetler İttifakı, Yeni Köprüler, Kültürlerarası Turizm, Bursa Ve İznik,
Kurtuba Ve Az-Zahara.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sürdürülebilir Turizm’de Yerel Yönetimlerin Rolü ve Önemine
Yönelik Kavramsal Bir Değerlendirme</Başlık>
<Özetçe>Turizmin sosyal, kültürel, ekonomik ve çevresel olumsuz etkilerinin bertaraf edilmesi veya
en az düzeye indirilerek gelecek nesillerin de turizm faaliyetlerine katılmaları ve en az bugünkü
ziyaretçiler kadar bu ihtiyaçlarından tatmin olmalarının sağlanması anlamına gelen
sürdürülebilir turizmde yerel paydaşlar olarak yerel yönetimlerin önemli rolleri bulunmaktadır.
Kavramsal bir değerlendirme olan bu çalışmada, Türkiye’deki yerel yönetim birimlerine
değinilerek turizm konusunda yetki ve sorumlulukları ilgili hukuki mevzuatlar çerçevesinde
ele alınmış ve üstlenebilecekleri roller değerlendirilmiştir. Bu kapsamda yerel yönetimlerin
sürdürülebilir turizm konusunda; yerel halkla ziyaretçilerin etkileşimini sağlamak,
yerel halkın sosyo-kültürel değerlerinin turizmden dolayı zarar görmesini engellemek, turizmin
ekonomik etkisinin yerel ekonomiyi olumlu etkilemesini sağlamak, çevre düzenlemelerini
yapmak, altyapı hizmetlerini yerine getirmek ve turizm sektörüne hizmet üreten işletmelerin
denetimlerinin sağlıklı bir şekilde yapılması gibi önemli rollerinin olduğu vurgulanmaktadır.</Özetçe>
<Anahtar>Yerel Yönetimler, Sürdürülebilir Turizm, Belediye, İl Özel İdaresi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Akdeniz Bölgesi Turizmine Tarihsel Depremlerin
Yansımaları</Başlık>
<Özetçe>Dünya turizminde olduğu gibi ülkemiz doğa turizminde de yamaçlar, fay diklikleri, volkan
konileri, volkanik adalar, akarsu taşkın ovalarının ağzındaki plajlar en fazla ilgi gören alanlardır.
Bu sahalar ülkemizde aynı zamanda Antik Kentler, Roma-Bizans yapıları, Selçuklu-
Osmanlı dönemi eserleri ile iç içedir. Kuşkusuz doğal arazi yapılarıyla, turizm alanları özellikle
Akdeniz Bölgemizde bir arada bulunur. Çoğu zaman Antik Kentin yukarı-şehri (Akrapol)
gezilirken, aslında şiddetli depremleri üreten bir fayın üzerinde yürüdüğümüzü fark bile
edemeyiz. Geçmişteki deprem, tsunami gibi doğal afetleri ve bıraktıkları izleri; efsaneler,
mitoslar ve hikâyelerle çekici hale getirip ziyaretçilere aktarmak, dünya turizm gelirindeki
payımızı daha da arttıracaktır.</Özetçe>
<Anahtar>Akdeniz Bölgesi, Turizm, Tarihsel Depremler, Antik Kentler, Mitoloji,</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Deniz Turizm İşletmeciliğinde Hedef Pazar Gruplarının
Hizmet Satın Alma Kararları Üzerinde Kulaktan
Kulağa İletişimin Etkisi</Başlık>
<Özetçe>Yat limanı işletmeleri deniz turizm alanında faaliyet gösteren hizmet işletmeleridir. Yat limanı
işletmelerinde hizmetin insan ve araç olmak üzere iki ana boyutu vardır. Bu hizmetin
insan boyutunu özel ve ticari tekne sahipleri/ kaptanları, araç boyutunu tekneler oluşturmaktadır.
Bu bağlamda özel ve ticari tekne sahipleri/kaptanları yat limanı işletmelerinin her
iki boyutu da içine alacak şekilde çok önemli iki hedef pazarını oluşturmaktadır. Bu araştırmanın
amacı günümüzde müşterilerin satın alma kararları üzerinde etkili olan kulaktan kulağa
iletişimin özel ve ticari tekne sahipleri/kaptanlarının hizmet satın alma kararları üzerindeki
etkisini belirlemektir. Araştırmanın amaçlarını gerçekleştirmek üzere nicel araştırma
yöntemi yaklaşımından yararlanılmıştır. Araştırma verileri yüz yüze anket yöntemi ile toplanmıştır.
Araştırmanın ana kütlesini Antalya Bölgesi’nde faaliyet gösteren bir yat limanı işletmesinden
konaklama hizmeti alan özel ve ticari tekne sahipleri/kaptanları oluşturmaktadır.
Yat limanının bağlama kapasitesi 200 adet tekne olup, genelde müşterileri en az bir yıllığına
sözleşme yapan teknecilerden oluşmaktadır. Zaman ve maliyet kısıtları sebebiyle ana
kütle içerisinden 85 kişilik bir örneklem grubuna tesadüfü olmayan örnekleme yöntemi uygulanmış
ve cevaplayıcılar kolayda örnekleme yöntemiyle seçilmiştir. Araştırmada hedef
pazar gruplarının kulaktan kulağa iletişime bağlı satın alma kararları üzerinde arkadaş çevresi
ile mevcut/potansiyel müşterilerin anlamlı bir etkisinin olduğu belirlenmiştir.</Özetçe>
<Anahtar>Hedef Pazar, Kulaktan Kulağa İletişim, Yat Limanı İşletmeciliği</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmde Çevre, Gıda Güvenliği ve Beslenme
Faktörlerinin İrdelenmesi</Başlık>
<Özetçe>Turizmde beslenme insanların her zaman ki zorunlu yaşam sebeplerinden biri olmakla beraber
önemli bir turizm faktörü olmalıdır. Turizm sadece gezmek görmek ve keşfetmek değildir.
Aynı zamanda değişik gıda alışkanlıklarının da keşfedilmesi ve tadılmasıdır. Ancak turizimin
beslenme ve gıda güvenliği yönünden yeterince önemi anlaşılamamıştır. Özellikle
oteller, veya diğer barınma yerleri ve lokantalarda ve diğer gıda ve içecek hizmeti veren
mekanlarda yiyecekler ve içecekler için faklı yaklaşımlar oluşmakta, gıda güvenliği ise gittikçe
önem kazanmaktadır. Gıda güvenliği insan sağlığını ilgilendiren çevre, beslenme, ekoloji
ve turizm gibi konuları ve disiplinleri kapsamaktadır. Otellerin hızla çoğalması, artan rekabet
ortamı beslenme ve gıda güvenliğini ön plana çıkarmakta, turizm işletmelerinin birinci
derecede acilen üstünde durmaları gereken konuları olmaktadır. HACCP, ISO 22000 vb gıda
standartlarının açıklanması, uygulanması ayrıca başlıca besin öğeleri ve gıda biyokimyası,
fonksiyonel beslenme, çevre kirliliği ve turizm bu makalede açıklanmıştır.</Özetçe>
<Anahtar>Turizm, Beslenme, Çevre, Ekoloji, Gıda Güvenliği</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm İşletmelerinde Sürdürülebilir Rekabet Aracı
Olarak Yetenek Yönetimi</Başlık>
<Özetçe>Yetenek yönetimi, turizm işletmelerinin sürdürülebilir rekabet avantajı elde etmelerine
yardımcı olan modern yönetim yaklaşımlarından birisidir. Bu çalışmanın amacı da, turizm işletmelerinde
sürdürülebilir rekabet avantajı için yetenek yönetimi uygulamalarının etkisini
araştırmaktır. Bu nedenle yetenek yönetiminin boyutları belirlenmiş ve incelenmiştir. Teorik
bilgiyi desteklemek amacıyla ankete dayalı bir araştırma gerçekleştirilmiştir. Araştırmanın
örneklemini, Belek bölgesindeki otel işletmeleri oluşturmaktadır. Araştırma sonucunda elde
edilen veriler SPSS paket programı ile değerlendirilmiştir. Bu sonuçlara göre, yetenek yönetimi,
turizm işletmeleri için sürdürülebilir rekabet avantajı sağlamaktadır.</Özetçe>
<Anahtar>Yetenek Yönetimi, Sürdürülebilir Rekabet, Turizm İşletmeleri</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Tarih Eğitiminde Müzeler, Yerel Tarih (Gezi-Gözlem)
Etkinliklerinin Gelecekte Turizme Katkısı</Başlık>
<Özetçe>Günümüzde tarih, turizmin, özellikle de kültür turizminin en önemli kaynağıdır. Müzelerde
gerçekleştirilen tarih eğitimleri turizme önemli katkı sağlamaktadır. Tarih eğitiminde müzelerin
kullanılması, beceri gelişimini, bilgiyi ve farkındalığı arttırabilmekte, kişisel bağları aydınlatan
deneyimler sunabilmekte ve toplumsal öğrenmeyi sağlayabilmektedir. Bilgi ve farkındalığı
arttırabilme ve toplumsal öğrenme, turizmin gelişimine katkıda bulunacak en
önemli özelliklerdir. Bu çalışmada yerel tarih uygulaması ve müzelerin tarih eğitiminde kullanılması,
bu etkinliğin gelecekte turizme ve kültür turizmine katkıları konusunda betimsel
analiz ve değerlendirmeler yapılmıştır.</Özetçe>
<Anahtar>Tarih, Müzeler, Yerel Tarih, Turizm, Müze Eğitimi.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Zamana Karşı Safranbolu: Safranbolu Evlerinin Turistik Çekicilik
Unsurları Açısından Değerlendirilmesi</Başlık>
<Özetçe>Bu çalışmanın konusu, zamana karşı koyarak günümüze kadar ulaşan ve özellikle kültür turizminde
yerli ve yabancı turistlerin ilgisini çeken Safranbolu evleridir. Bozulmamış Arnavut
sokakları, evlerinin korunan mimari dokusu, yöresel yemekleri, lonca çarşıları (Demirciler ve
Yemeniciler Arastası), tarihi camii ve konakları ile Safranbolu başlı başına turistik bir çekim
merkezi haline gelmiştir. Çalışmada Safranbolu evlerinin turistik çekicilik kapsamında değerlendirilmesi
amaçlanmaktadır. Çalışmada ikincil kaynaklardan elde edilen verilerden yararlanılmıştır.
Safranbolu’ya kimlik kazandıran Safranbolu evleri turistik ürünü oluşturan turistik
çekicilik unsurlarından birisi olarak değerlendirilebilir. Yapılan çalışmanın sonucuna göre
Safranbolu evleri, Türk hayatının geçmişini, kültürünü, ekonomisini ve yaşama biçimini yansıtması,
evlerin mimari yapıları vb. özellikleri açısından sosyo-kültürel çekicilikler, Safranbolu’daki
konaklama işletmelerinin fiyatlarının orta sınıf gelire sahip olan yerli ve yabancı turistler
için uygun olmasından dolayı da ekonomik çekicilikler kapsamında değerlendirilebileceği
ifade edilebilir. Hem konaklanabilir hem de gezilebilir Safranbolu evlerinin geleneksel
dokusu ile yerli ve yabancı turistlere yaşattığı özel deneyimler, stresten ve kalabalıktan kısa
süreli uzaklaşmaya imkân sağlaması vb. nedenlerden ötürü psikolojik unsurlar arasında değerlendirilebilirken,
turistlerin konaklaması için hizmet veren evler (konaklar, pansiyonlar,
oteller) turistlere merak ettikleri yaşam tarzını hem yemekleri, hem de verdikleri hizmet ile
yaşattığı turistik deneyimlerden dolayı turizm işletmeleri unsuru içerisinde değerlendirilebilir.</Özetçe>
<Anahtar>Turistik Ürün, Turistik Çekicilik, Safranbolu Evleri, Safranbolu</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de Muhafazakâr Değerler Bağlamında Turizm ve
Tatil Algısındaki Değişme</Başlık>
<Özetçe>Türkiye’de muhafazakâr değerlerdeki değişimle birlikte, muhafazakâr kesimin tatil ihtiyacını
karşılamak için turizm hizmetlerine talep göstermesiyle Türkiye’de “helâl turizm” olgusu ortaya
çıkmıştır. Bu çalışmada, Türkiye’de muhafazakâr kesimin değişimi göz önüne alınarak
söz konusu bu kesimin turizm ve tatil olgusuna bakışı incelenmiştir. Bu ise hem Türkiye’deki
muhafazakâr değerlerin değişimini açıklamakta hem de muhafazakâr kesim içindeki farklılaşmayı
ortaya koymaktadır.</Özetçe>
<Anahtar>Muhafazakâr Değerler, Helâl Turizm, İnanç Turizmi, Turizm Algısı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Deniz, Doğa ve Kültürel Turizmin Kesiştiği
Yeni Bir Destinasyon: Kıyıköy örneği</Başlık>
<Özetçe>Kıyıköy Kırklareli’nin Vize ilçesine bağlı, tarihi ilk çağa kadar uzanan bir beldedir. İstanbul’a
164 km, il merkezine 92 km, ilçe merkezi Vize’ye 38 km uzaklıktadır. Belde, tarihi varlıkları,
Istrancaların bağrından kopup gelen akarsuların yeşile boyadığı zengin doğası, yürüyüş mesafesi
kadar uzaklıkta falezler oluşturan girintili çıkıntılı kıyıları arasında keşfetmeye hazır
koyları, Karadeniz’in ve akarsuların sunduğu lezzetli balıklarıyla tatilcilerin yeni gözdesi olmuştur.
Beldenin bilinen en eski adı Salmydessos’dur.”Pırıltılı, kutsal güzel yer “anlamına
gelir. Kıyıköy aynı zaman da kültürel ve tarihi zenginliğe sahip bir beldedir. “Terleyen Heykel”
diye mucize yarattığına inanılan Aziz Nikola’ya ait manastır burada bulunmaktadır. Kıyıköy,
son yıllarda özellikle hafta sonu gezileri için birçok tur şirketinin programında yer almaktadır.
Doğa, Deniz ve Kültürel olarak zengin bir içerikle donatılmış olan Kıyıköy yeni bir
turizm destinasyonu olarak ortaya çıkmaktadır.</Özetçe>
<Anahtar>Kıyıköy, Yeni bir destinasyon, Deniz, Doğa ve Kültürel Turizm</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Doğrusal Spline Regresyon ile Turizm Talebinin Analizi</Başlık>
<Özetçe>Spline regresyon modelleri işletme, ekonometri, tıp ve ziraat gibi birçok alanda kullanılmaktadır.
Doğrusal ve yüksek dereceli regresyon modelleri ile açıklanamayan verilere spline
regresyon modellerin uygulanmasıyla etkili sonuçlar elde edilir. Bu çalışmada, 2000-2010
yılları arasında Türkiye’deki turizm talebi doğrusal spline regresyon modeli ile incelenmiştir.
Turist sayısı dağılımına bakıldığında turizm talebi yaz aylarında daha fazlayken kış aylarında
düşük seviyededir. Turist sayılarının maksimum ve minimum olduğu noktalar düğüm noktası
olarak alınmış ve bu noktalara göre doğrusal spline regresyon modeli kurulmuştur.</Özetçe>
<Anahtar>Spline Regresyon, Düğüm Noktası, Turizm Talebi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm ve Hizmet Kalitesi: Turistik Seyahat Planlama
Sürecinde Türkiye’deki Turizm Acentalarının
Web Sitelerinin Kalitesi</Başlık>
<Özetçe>Bu çalışma, Türkiye’deki turizm acentalarına ait web sitelerinin “Hizmet Fonksiyon Kalitesi”
esaslarına uygunluklarının belirlenmesi amacıyla şekillendirilmiştir. Analiz neticesinde yaşamakta
olduğumuz dijital çağda, ülke ekonomilerinin en önemli hayat damarlarından biri
olan turizm sektörüne ait işletmelerin; hedef kitleleriyle iletişim kurma, sürdürülebilir rekabet
avantajı yaratma ve evrensel ölçekte varolabilme noktalarında web sitelerinin etkinliğinin
denetlenerek öneriler sunulması hedeflenmiştir. Bu bağlamda mevcut literatür incelenmiş
ve analiz modeli L.Mich, M. Franch ve L. Gaio tarafından Çicero’nun “Retorik” yaklaşımı
esas alınarak şekillendirilmiş olan “2QCV3Q” çerçevesinde yapılandırılmıştır. Genel değerlendirme
neticesinde Türkiye’deki turizm acentalarının web sitelerinin hizmet kalite
standartlarına ilişkin saptamalarda bulunularak iletişimin aktifleştirilmesinde dikkate alınması
gereken fonksiyonların ortaya konması öngörülmüştür.</Özetçe>
<Anahtar>Turizm, Kalite, İletişim, Fonksiyon, Web Analizi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Edebiyat Turizmine Disiplinlerarası Bir Yaklaşım:
Edebiyat, Tarih ve Turizm Kavramları</Başlık>
<Özetçe>Disiplinler arası kavramının geçmişi çok eskilere dayanmamakla birlikte günümüzde önem
arzeden bir kavram olarak öne çıkmaktadır. Bu bağlamda edebiyat ve turizm kavramları da
aslında birbirine çok uzak görünmesine rağmen derin yapıya inildiğinde birbiriyle etkileşimli
iki alan olarak karşımıza çıkmaktadır. Edebiyatın temel malzemesi eserdir. Okunan her kitap
ise yeni dünyalara açılan bir kapıdır. İnsan her kitapta uzun bir yolculuğa çıkar. Turizmin
temelinde ise yeni yerler keşfetmek, yeni şeyler öğrenmek, yeni güzellikler tatmak ve heyecanlar
yaşamak vardır. Turizm ile edebiyatın birbirine en çok yakınlaştığı nokta gezi yazılarıdır.
Bu gezi yazıları aynı zamanda tarihle de alakalıdır. Gezi yazıları gerçekten hareketle yeniden
üretilmiş (kurgulanmış) metinler oldukları için insanlarda sıradan reklam metinlerine
göre daha fazla yeni yerler keşfetme hissiyatı uyandırırlar. Bu bildiride edebiyat ve turizm
ilişkisi tarihi, edebi eserden ve yazardan hareketle turizm kavramları örneklemeleriyle işlenecektir.</Özetçe>
<Anahtar>Edebiyat Turizmi, Gezi Yazısı, Yazar, Eser, Kültürel Hareketlilik, İmge.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Konaklama İşletmelerinde İşgören Devir Hızının Personel
Motivasyonuna Olan Etkisini Belirlemeye Yönelik
Bir Araştırma</Başlık>
<Özetçe>Bu araştırmanın amacı; işgücü devir hızı ve motivasyon ilişkisini ortaya koymaktır. Bu amaçla
işgücü devir hızını azaltmak için en uygun motivasyon araçlarının ne olduğu incelenecektir.
Kapodokya bölgesinde faaliyet gösteren otel işletmeleri araştırmanın ana kütlesi olarak
saptanmıştır. Elde edilen veriler betimleyici istatistikler, cronbach’s alpha, bağımsız örneklemler
için ki-kare testi, one –way Anova testi ve t-testi kullanılarak analiz edilmiştir. Araştırma
sonucunda Kapodokya bölgesinde çalışanların devir hızına eğilimleri artıkça motivasyon
seviyelerinde de düşüş yaşandığı görülmüştür. Çalışanlar arasında 26-35 yaş arası çoğunlukta
görülmektedir. İşgörenlerin otelde çalışma süresi ise 4-10 yıl arasında görülmektedir.
Kapadokya bölgesinde işgücü devir hızı oranı % 46,8 olarak hesaplanmıştır. Bu da otel
işletmeleri için yüksek bir oranı ifade etmektedir.</Özetçe>
<Anahtar>Konaklama İşletmeleri, Motivasyon, İşgücü Devir Hızı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültürel Peyzajlarin Turizme Etkileri: Antalya Örneği</Başlık>
<Özetçe>Turizm, insanların çeşitli amaçlarla yaşadıkları mekanlar dışına gerçekleştirdikleri seyahatlerdir.
Turizm faaliyetlerinin dinlenmek, eğlenmek gibi amaçları olabileceği gibi; gezmek,
yeni yerler görmek, farklı kültürleri tanımak gibi amaçları da olabilmektedir. Bugün artık insanlar
gittikleri yörenin doğasıyla, tarihi ve kültürel yapısıyla da ilgilenmeye başlamışlardır.
Bu çalışmanın amacı insanoğlunun bir eseri ve doğanın da bir parçası olan kültürel peyzajların
turizmdeki etkilerini belirlemektir. Bu amaçla Antalya ilindeki bazı kültürel peyzaj alanları
ve bu alanlara gelen ziyaretçi sayıları örnek olarak kullanılmıştır.</Özetçe>
<Anahtar>Peyzaj, Turizm, Kültürel Peyzaj, Antalya</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Ekonomik Kriz Turizm Sektörü Açısından Fırsat mı Yoksa Tehdit mi?
Türk Yazılı Basınında Yunan Adalarına Yönelik Turizm ile İlgili
Haberlerin Değerlendirilmesi</Başlık>
<Özetçe>Ekonomik krizin turizm sektörü sayesinde aşılabileceğini vurgulayan bu çalışmada öncelikle
kriz kavramı açıklanmaktadır. Daha sonra ise ekonomik kriz kavramı irdelenmiş ve ekonomik
krizin turizm sektörüne olan etkisi üzerinde durulmuştur. Çalışmanın araştırma kısmında
ise söylem analizi kullanılarak gazetelerde Yunan adalarına yönelik olarak çıkan turizm
konulu haberler ekonomik kriz ile ilişkilendirilerek irdelenmiştir.</Özetçe>
<Anahtar>Ekonomik Kriz, Turizm, Fırsat, Tehdit, Yunanistan</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İlköğretim 7. Sınıf Öğrencilerinin Yatağan Jeoparkı Projesine
Yönelik Yaşantı ve Tutumları</Başlık>
<Özetçe>Bu çalışmanın amacı, jeopark çevresinde yaşayan ilköğretim 7.sınıf öğrencilerinin jeoparka
yönelik yaşantı ve tutumlarını belirlemektir. Araştırma betimsel türde olup, ilişkisel tarama
modeli ile gerçekleştirilmiştir. Araştırma 2010–2011 eğitim ve öğretim yılında Muğla ili Yatağan
ilçesi jeoparkı çevresinde öğrenim gören toplam 202 7. sınıf öğrencisi ile yapılmıştır.
Araştırmada jeoparklara yönelik Cronbach Alpha katsayısı 0,83 olan ve 60 maddeden oluşan
tutum ölçeği kullanılmıştır. Elde edilen verilerin değerlendirilmesinde SPSS (Statistical
Package for Social Sciences Program, Version 16.0) paket programı kullanılmıştır. Verilerin
analizinde t-testi ve One-way ANOVA uygulanmıştır. Araştırmadan elde edilen bulgulara göre,
katılımcıların büyük çoğunluğunun jeoparka yönelik yaşantı ve tutumları olumlu yöndedir.
Elde edilen bulgular ışığında, ilköğretim öğrencilerinin jeoparklarda daha fazla zaman
geçirmeleri önerilebilir. Öğrencilerin büyük bir çoğunluğu, bu alanların korunması gerektiğini,
bu alanların jeolojik miras niteliği taşıdığını, bu sebeple hem ülkemiz hem de dünya için
önemli bir zenginlik olduğunu belirtmişlerdir. Öğrenciler tekrar jeoparka gelmek istediklerini
ifade etmişlerdir.</Özetçe>
<Anahtar>Sosyal Bilgiler, Jeopark, Jeoparka Yönelik Tutum Ölçeği, Tutum, Yaşantı.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Milli Parklarının Bulgaristan Turizmi Açısından Önemi</Başlık>
<Özetçe>Bu çalışmanın kaleme alınmasının asıl sebebi komşumuz Bulgaristan’a turizm coğrafyası
penceresinden bakmaktır. Çalışmada Bulgaristan’ın turizm kaynakları, turizm avantajları
ve dış turizmin genel görünümü ortaya konulduktan sonra bu ülkede yer alan milli parkların
özellikleri, turizm potansiyelleri ve başlıca sorunları irdelenmiştir. Böylece, Bulgaristan
sınırları içinde yer alan üç milli parkının ülke turizmi içindeki yeri ve önemini tartışmak ve
bu koruma alanlarının turizm sektöründeki rolünü irdelemek bu çalışmanın öncelikli amacıdır.
Çalışmadan çıkan temel sonuç, Bulgaristan milli parklarının bir yandan önemli doğal
ekosistemlere, çarpıcı doğal güzelliklere ve nadir görülen bitki ve hayvan türlerine, diğer
yandan da çevre eğitimi için doğal laboratuar olma özelliklerine sahip olup ekolojik ve kültürel
değerleri barındıran kimi turizm çekiciliklerini kapsamasıdır. Çalışmanın sonunda
hem milli parkların hem de Bulgaristan turizminin başlıca sorunları tartışılmaya açılmıştır.</Özetçe>
<Anahtar>Milli Park, Bulgaristan Turizmi, Turizm Sorunları.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Sağlık Turizminde Entelektüel Sermaye</Başlık>
<Özetçe>Globalleşen dünyada sağlık turizmi özellikle 1980’lerden sonra artan bir ivmeyle önem kazanmaya
başlamıştır. Türkiye, başta Ortadoğu ülkeleri olmak üzere doğu ile batının sağlık
hizmetlerinin karşılanması anlamında önemli bir rol üstlenmektedir. Bu noktada, artan kapasite
ile birlikte, sağlık turizminde yer alan kurumların entelektüel sermayelerinin de etkin
ve doğru olarak değerlendirilmesi gereksinimi ortaya çıkmaktadır. Entelektüel sermayenin
doğru kullanılması, uzun vadede sağlık turizminin gelişimine ve dolayısı ile Türkiye turizminin
dünya turizmi açısından öne çıkmasına yardımcı olan bir etken olarak ortaya çıkacaktır.</Özetçe>
<Anahtar>Sağlık Turizmi, Entelektüel Sermaye, İnsan Kaynakları</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Havaalanı Yatırımının Turizm Gelişimine Katkısı</Başlık>
<Özetçe>Gelişmekte olan ülkeler için turizm faaliyetleri önemli bir kalkınma aracı olarak kabul edilmektedirler.
Sahip olunan doğal güzellikler ve tarihi miras, bir bölgenin turizm amaçlı seyahat
için tercih edilmesinde önemli olmaktadır. Bununla birlikte bölgenin ulaşım imkanlarının
olup olmaması, olanların da etkinlik ve verimlilik ölçütleri çerçevesinde kullanılmalarının
önemi de son yıllarda artmaktadır. Havayolu taşımacılığı, sağladığı “hız” ile turistik amaçlı
seyahatlerde tercih edilme olasılığını yükseltmektedir. Havaalanları, havayolu yolcu ve yük
taşımacılığında önemli bir unsurdurlar. Yatırım maliyetlerinin büyümesinden dolayı bir havaalanı
yatırımı ve inşası eskisinden daha zor ve daha karmaşık bir konuma gelmiştir. Gelişmelerinde
ve kalkınmalarında turizmi bir fırsat gören ülkeler ve bölgeler havaalanı yatırımlarına
daha fazla dikkat etmeli, daha çok önem vermelidirler.</Özetçe>
<Anahtar>Turizm, Havayolu Taşımacılığı, Havaalanı, Doğal Çevre</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Bir Araştırmanın Bulguları: Turizm Sektörüne Eleman
Yetiştirmede Yeni Bir Yaklaşım</Başlık>
<Özetçe>Turizm alanında öğretim veren yüksekokul programlarından mezun olanlar istihdamı konusunda
ciddi sıkıntılar yaşanmaktadır. Bu sıkıntıların; sektöre eleman yetiştiren kurum ve
kursların sayı olarak fazlalığı, meslek standartlarının olmayışı ya da göz ardı edilmesi, işletme
sahiplerinin –ucuz olduğu için- niteliği olmayan işsizleri tercih etmesi, sektördeki işlerin
mevsimlik olması, yasal alt yapının yetersizliği vb nedenleri vardır. Bütün bu olumsuzlukların
yanı sıra, ilgili okul ve programlardan da istenen nitelikte öğrencinin yetişemediği genel
kabul gören bir olgudur. Kendileri dışındaki bütün sorunlar çözülse bile; üniversite giriş sınavında
kendilerini tercih eden öğrencilerin ve öğretim kadrolarının niteliği nedeniyle, turizm
okullarının kısa vadede donanımlı çalışanlar yetiştirmesi olanaklı gözükmemektedir.
Dolayısıyla turizm öğretiminin sorunlarını çözmek için yapılan “arama toplantıları”, “sempozyum”,
“seminer”, “işlik çalışmaları”, “turizm günleri”, “kongre” vb çabalar, yaşanan
olumsuzluğa çözüm üretmede etkisiz kalmaktadır. Bu çalışma, “Fransızca Bölümü Mezunlarının
İşsizlik Sorunu” üzerine yapılan bir çalışmanın bulguları esas alınarak hazırlanmıştır.
Fransızca bölümlerini bitirenler de kendi alanlarında iş bulamıyor, o alanda da bölüm sayısı
oldukça fazla ve öğretim elemanı sıkıntısı çekiliyor ve onların mezunları da geçici işlerde çalışıyor.
En çok iş bulabildikleri alan ise Turizm. Bu durumda Fransızca bölümlerine, turizmde
yapılan işleri öğretecek derslerden oluşan “öğrenme paketlerini” seçimlik dersler olarak sunacak
bir düzenleme; en az bir dili iyi bilen ve en az bir işi kusursuz yapabilen elemanlar yetiştirmenin
etkili bir yöntemi olabilir. Dahası, bu düzenleme pekâlâ öteki yabancı diller için
de düşünülebilir.</Özetçe>
<Anahtar>Turizm Öğretiminin Sorunları, Turizm Öğrencisinin Profili, Disiplinlerarası
Çalışma, Fransızca Öğretiminin Sorunları, Öğrenme Paketi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İyileştirici Peyzajların Sağlık Turizmindeki Yeri</Başlık>
<Özetçe>Doğa ile insan sağlığı arasındaki bağlar tarih boyunca çok farklı kültür ve toplumda incelenmiştir.
İnsan sağlığında doğa, orta çağda kilise ve manastırlarda şifalı ot bahçeleri olarak yer
almaktayken daha sonraki zamanlarda ve halen günümüzde hastanelerde iyileştirme bahçeleri
olarak yer almaktadır. Sağlığı iyileştirme ve tedavi yöntemlerinde doğal veya yapay
peyzaj alanlarının kullanımı gün geçtikçe artmaktadır. Sağlık bulma amacıyla farklı peyzaj
alanlarına, farklı coğrafyalara ve farklı ülkelere giden insanlar sağlık turizmini yaratmışlar ve
sağlık turizmi için farklı kullanım alanlarının oluşturulmasını gerekli kılmışlardır. İyileştirici
peyzajlar, peyzajların değerlendirilmesi konusunda yeni bir anahtar, tasarımcılar, turizm
operatörleri ve yöneticiler için yeni bir iş alanıdır. Bu çalışmada iyileştirici peyzajların özellikleri
ve Türkiye bağlamında iyileştirici peyzajlar ile turizm ilişkisi tartışılmıştır.</Özetçe>
<Anahtar>İyileştirici Peyzajlar, Sağlık Turizmi, Türkiye</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’nin Akdeniz Kıyılarında Deniz Suyu Yüzey Sıcaklıklarının
Deniz Banyosu Yönünden İncelenmesi (1975-2009 Dönemi)</Başlık>
<Özetçe>Bu çalışmanın amacı Türkiye’nin Akdeniz Bölgesi kıyılarında deniz suyu yüzey sıcaklıklarının
deniz banyosu yönünden 1975-2009 döneminde gösterdiği durumun incelenmesidir. Bu
amaçla Fethiye, Finike, Antalya, Alanya ve İskenderun meteoroloji istasyonlarının günlük
deniz suyu yüzey sıcaklıkları, deniz banyosu için belirlenmiş en uygun ve uygun deniz suyu
yüzey sıcaklıkları eşik değerlerine göre klimatolojik analiz yöntemleriyle incelenmiştir. Buna
göre, Akdeniz Bölgesi kıyılarında yıllık ortalama deniz suyu yüzey sıcaklığı değerleri genel
olarak yükselme eğilimi sergilemektedir. Seçilen istasyonlar itibariyle deniz banyosu yönünden
en uygun ve uygun deniz suyu yüzey sıcaklıkları eşik değerlerine göre yıl içinde iki dönem
görülmektedir. En uygun deniz suyu yüzey sıcaklığı dönemleri; Fethiye’de 17 Mayıs -
13 Haziran / 8 Ekim - 9 Kasım, Finike’de 2 - 27 Haziran / 10 Ekim - 10 Kasım, Antalya’da 29
Mayıs - 24 Haziran / 11 Ekim - 13 Kasım, Alanya’da 29 Mayıs - 24 Haziran / 12 Ekim - 11 Kasım
ve İskenderun’da 15 Mayıs - 27 Haziran / 1 Ekim - 15 Kasım olarak belirlenmiştir. Uygun
deniz suyu yüzey sıcaklığı dönemleri ise Fethiye’de 4 Nisan - 18 Temmuz / 2 Eylül - 20 Aralık,
Finike’de 13 Nisan - 28 Temmuz / 2 Eylül - 1 Aralık, Antalya’da 20 Nisan - 27 Temmuz / 7
Eylül - 26 Aralık, Alanya’da 18 Nisan - 27 Temmuz / 3 Eylül - 26 Aralık ve İskenderun’da 8 Nisan
- 12 Temmuz / 18 Eylül - 19 Aralık arasındaki tarihlere denk düşer. Her iki dönemin süresi
genelde kısalma eğilimi göstermektedir.</Özetçe>
<Anahtar>Deniz Suyu Yüzey Sıcaklığı, Deniz Banyosu;, 1975-2009 Dönemi; Akdeniz
Bölgesi</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Talassoterapi Merkezlerinde Müşteri Memnuniyetinin
Ölçülmesi ve Bir Uygulama</Başlık>
<Özetçe>Dünya nüfusunun özellikle de Avrupa nüfusunun giderek yaşlanması, teknolojide yaşanan
hızlı değişim ve gelişimin beraberinde getirdiği olumsuzluklar, sağlık turizmini önemli bir
pazar haline getirmiştir. Sağlık turizmi kapsamında bünyelerinde talassoterapi merkezleri
bulunan konaklama işletmelerinde müşterilerin istek, ihtiyaç ve beklentilerinin belirlenmesi,
bunların karşılanması sonucu oluşacak memnuniyet ve sadakat gerek işletmelerin kârlılıklarını
artıracak, gerekse ülke ekonomisine katkı sağlayacak, ayrıca iç ve dış turizmin yıl
boyu canlı kalmasına fırsat vererek istihdama olumlu etki sağlayacaktır. Artan küresel rekabette
ülkemizin sağlık turizmden daha fazla pay alabilmesi için, talassoterapi merkezlerinin
yapısı, işleyişi, müşteri beklenti ve memnuniyet düzeyleri ve şikâyetleri konuları araştırılması
gereken konular olarak görülmektedir. Bu çalışmanın amacı, araştırmaya katılan ve talassoterapi
merkezini bünyesinde bulunduran konaklama işletmelerindeki mevcut durumu ve
talassoterapi uygulamalarını belirlemek ve talassoterapi merkezlerine gelen ziyaretçilerin
memnuniyetlerini ölçmektir. Bu amaçların yanı sıra konaklama işletmelerinin yeniden tercihinde
talassoterapi merkezlerinin etkilerinin olup olmadığı belirlenecektir. Çalışmada veri
toplama yöntemi olarak anket yöntemi tercih edilmiştir. Bu amaçla geliştirilen ölçek iki ana
bölümden oluşmaktadır. Ölçeğin birinci bölümünde katılımcıların demografik verilerini derlemek
amaç edinilirken ikinci bölümde hangi talassoterapi hizmetlerinden faydalandıkları
ve bu hizmetlerden memnuniyet derecelerini ölçmeyi amaçlayan sorular yöneltilmiştir. Anketlerden
elde edilen veriler SPSS paket programında analiz edilerek yorumlanmıştır.</Özetçe>
<Anahtar>Sağlık Turizmi, Talassoterapi, Müşteri Memnuniyeti</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Şalgam Suyunun (Şalgam) Özellikleri ve Adana Bölgesi’nin
Gastronomi Turizmindeki Önemi</Başlık>
<Özetçe>Son dönemlerde gidilecek destinasyonun seçiminde bölgenin kültürel zenginliği ve bu zenginliği
tanıma önemli bir etken olmuştur. Bir kültürün en önemli unsurlarından birisi de yeme
ve içme alışkanlıklarıdır. Yeni lezzetler tatmak ve farklı kültürlere ait yiyecekleri ve içecekleri
denemek turistlerde bölgeye ait özel izlenim bırakırken, bazı turistlerin bir bölgeyi
tercih nedenleri arasında ilk sırada yer almaktadır. Turistlerin bu tür davranışları gastronomi
turizmi olarak adlandırılmaktadır. Bu çalışmada, Adana ve çevresinin yemek kültüründe
geleneksel fermente bir içecek olan şalgam suyunun (şalgam) özellikleri ve şalgamın bölgedeki
gastronomi turizmi açısından önemi incelenecektir.</Özetçe>
<Anahtar>Şalgam Suyu (Şalgam), Gastronomi Turizmi, Adana</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Mağara Turizmi ve Antalya Mağaralarının Turizm Potansiyeli</Başlık>
<Özetçe>Mağaralar sarkıt ve dikitler, traverten v.b. oluşumlarla süslü salonları, gölleri, yeraltı dereleri
ile doğa turizminin, mikrokliması ile sağlık turizminin, yerleşik ve dini ibadet yeri olarak
kültür ve inanç turizminin konusu içine girmektedir. Mağara oluşumları bakımından önemli
bir jeolojik-jeomorfolojik nitelik olan karstlaşma (karstik alanlar) Antalya’da geniş alanlar
kaplamaktadır. Karstik yapıya sahip alanların geniş yer kapladığı Antalya’da, mağaralar geniş
bir sahaya yayılmıştır. Araştırma sahasında keşfedilmemiş birçok potansiyel mağaranın
yanında, keşfedilmiş olup ancak tamamen kontrolsüz bir şekilde meraklılarına ziyaret edilme
imkânı veren çok sayıda mağara vardır. Koruma kullanma dengesi gözetilerek bir plan
dahilinde sahanın mağaraları turizm sektörüne kazandırılmalıdır.</Özetçe>
<Anahtar>Mağara, Mağara Turizmi, Turizm Potansiyeli, Antalya</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Tarihi Yapıların Tarih, Kültür ve İnanç Turizmine Etkileri:
Silifke Örneği</Başlık>
<Özetçe>Yüzyıllardır birçok medeniyete ev sahipliği yapan Anadolu, bu özelliğiyle tarihsel, kültürel ve
dinsel açıdan eşsiz değerleri bünyesinde barındırır. Akdeniz bölgesi de bu kültürel zenginliklerden
payını almıştır. Antik dönemin şehircilik anlayışı ile kurulan ve Hellenistik döneme
damgasını vuran Silifke, daha çok deniz turizmiyle ön plana çıkmıştır. Bunun yanında Silifke’nin
tarihi ve kültürel zenginlikleri buradaki turizmi çeşitlendirmiştir. Silifke, hem tarihi
yapılar hem de doğal güzellikler bakımından önemli turizm merkezlerinden biri haline gelmiştir.
Bu çalışmanın amacı öncelikle Silifke ilçe merkezinde yer alan tarihsel değerlerin bir
analizini yapmak ve tarih, kültür ve inanç turizmi kapsamında buraların değerlendirilmesine
katkı sağlamaktır.</Özetçe>
<Anahtar>Silifke, Turizm, Tarih, Kültür, İnanç</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Fast Food Restoranlarında HACCP Sisteminin Uygulanabilirliği
(Görükle Örneği)</Başlık>
<Özetçe>Toplumdaki sosyo-kültürel ve ekonomik değişimler; insanların çoğunun ev dışında hazırlanmış
yiyeceklerle beslenmelerine ve yiyecek içecek hizmetleri alanında faaliyet gösteren
işletmelerin hızla gelişmesine sebep olmuştur. Yiyecek içecek işletmelerinde, her aşamada
hijyen ve sanitasyon kurallarının uygulanması ve kaliteli bir hizmet için HACCP sisteminin
etkinliğinin kavranması gerekmektedir. Küçük bir ihmal yüzlerce insanın sağlığını bozarak
besin zehirlenmelerine yol açabilmektedir. Bu çalışmada, Görükle’de faaliyet gösteren fast
food restoranlarında HACCP sisteminin uygulanabilirliğinin tespit edilmesi amaçlanmıştır.
Hazırlanan soru kâğıdı Ocak 2012 tarihinde restoran yöneticilerine uygulanmıştır. Araştırma
sonuçlarına göre ise; restoran işletmelerinin HACCP belgesine sahip olmamalarına rağmen,
söz konusu sistemin gıda güvenliği konusunda geliştirilmiş en etkin risk yönetim sistemi olduğunu
düşünmektedirler. Bu bağlamda da yasal olarak gıda güvenliğinin daha ciddi kontrol
edilmesi gerekliliğini ve bu sisteme sahip olunması için gerçek bir teşvikin olması gerektiğini
düşünmektedirler.</Özetçe>
<Anahtar>HACCP Sistemi, Gıda Güvenliği, Fast Food Restoranlar, Görükle.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Trabzon İlinin Medikal Turizm Potansiyeli</Başlık>
<Özetçe>Medikal turizm, sağlık turizminin bir alt dalı olarak değerlendirilen, tedavi amaçlı cerrahi
operasyonları içeren bir turizm türüdür. Özellikle son yıllarda medikal turizm amaçlı seyahatler
artarak devam etmektedir. Dünya genelinde çok sayıda turist, kendi ülkelerinde medikal
operasyonların pahalı olması, bekleme sürelerinin çok uzun olması, gidilen ülkelerde
bazı alanlarda uzman sayısının fazlalığı gibi nedenlerle farklı ülkeleri cerrahi operasyonlar
için tercih etmektedirler. Ayrıca gidilen ülkenin sağlık ve turizm alanında, tesis kalitesi, uzman
sayısı, uluslararası akredite belgesine sahip hastane sayısı gibi kriterler de medikal turizm
amaçlı seyahatlerde göz önünde bulundurulan diğer unsurlardır. Dünya genelinde
2010 yılı itibari ile medikal turizm amaçlı harcamaların 100 milyar doları geçtiği tahmin
edilmektedir. Ülkemiz sağlık ve turizm alanında nitelikli tesis ve personel olanakları ve özellikle
turizm alanındaki doğal kaynakları ile medikal turizm piyasasında etkili bir rol üstlenecek
potansiyele sahiptir. Bu çalışmada, Doğu Karadeniz Bölgesi’nin merkezi konumunda bulunan
Trabzon ilinin medikal turizm potansiyeli değerlendirilecektir.</Özetçe>
<Anahtar>Medikal Turizm, Trabzon, Doğu Karadeniz Bölgesi, Sağlık</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültür Turizmi ve İzmir İlinde Turizm Gelişimi Analiz Çalışması</Başlık>
<Özetçe>Kültür turizmi kavramı dünyada eski olmasına rağmen ülkemizde son zamanlarda ortaya
çıkmaya başlamıştır. Bu yeni turizm türü ile yeni yerlerin kültürel değerlerini öğrenmek ve o
kültürleri yaşamak isteyen turistlerin bu yöndeki turizm talebi artmıştır. Özellikle bölgeye
özgü yerel değerler, yöresel kıyafetler, yemekler, örf adetler, eşyalar insanların ilgisini çekmeye
başlamıştır. Seyahat acenteleri de kültür turları olarak tanımlanan ve deniz, kum, güneş
üçlüsünden ayrı olarak hizmet veren tur güzergahları belirlemişlerdir. Bu çalışma ile belirtilen
tur güzergahları üzerinde bulunan ve aynı zamanda deniz turizmi açısından da çok
önemli bir destinasyon olan İzmir ilinin Türkiye turizmindeki yeri araştırılmaktadır. Özellikle
doğal güzellikleri ve iklimi, zengin kültürel değerleri ile öne çıkan ilin kültür ve turizm potansiyeli
incelenmiş, Türkiye’nin diğer turizm destinasyonları arasındaki konumu belirlenmeye
çalışılmıştır.</Özetçe>
<Anahtar>İzmir, Kültür, Turizm Destinasyonları</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kurum İçi Halkla İlişkiler Açısından Otel İşletmeleri
Çalışanlarının Motivasyonu Üzerine Bir Çalışma</Başlık>
<Özetçe>Günümüz işletmeleri açısından çalışanları motive etmek, kurumda devamlılıklarını sağlamak
önemli bir görev haline gelmiştir. Kurumlar açısından insan psikolojisi kurumun hedeflerine
ulaşmasında kilit role sahiptir. Kişi veya kuruluşların hedef kitleleriyle iyi ilişkiler kurmasına,
amaçlarının gerçekleştirilmesine yardımcı olan, hedef kitlesinin önem sırası kuruluşun yapısına
göre farklılık gösteren, tüketicilerden, dağıtıcılara, kamu kurumlarından çalışanlara vb.
dek, kuruluşun yapısına göre farklı hedef kitlelerle gerçekleştirilen planlı bir stratejik iletişim
yöntemi olan halkla ilişkiler açısından çalışan motivasyonu hayati önemdedir. İç müşteri
olan çalışanların memnuniyeti kurumun dış müşteriye verdiği hizmete yansıdığı gibi kurumsal
itibarın oluşturulmasında da büyük paya sahiptir. Motive olmuş çalışan, müşterilere daha
iyi hizmet vereceğinden müşteri memnuniyeti artacak, müşteri üzerinde kurumla ilgili
olumlu intiba oluşacaktır. Özellikle hizmet sektörünün doğası gereği müşteri üretim sürecine
katılır. Turizm işletmelerinde insanın ürünün bir parçası olduğu gibi aynı zamanda da turizm
pazarlamasının en temel karmasıdır. Bu özellik çalışan motivasyonunu turizm sektöründe
daha da ön plana çıkarmaktadır. Otel işletmeleri uzun çalışma saatleri olan, müşteriyle
yüzyüze ilişkide bulunan, ürettikleri ürünün anında tüketildiği kurumlar olduklarından, çalışanların
motivasyonunun düşmesi diğer işletmelere ve sektörlere oranla daha kolaydır.
Öte yandan hizmet sektöründe faaliyet gösteren işletmeler olduklarından, çalışanların motivasyonu
ne kadar yüksekse verdikleri hizmetin kalitesinin de o oranda yüksek olacağı da
yadsınamaz. Bu çalışmada İstanbul şehir merkezinde faaliyet gösteren 3, 4 ve 5 yıldızlı otellerin
çeşitli departmanlarında görev yapan 350 otel çalışanına anket çalışması uygulanmış,
25 adet anket çeşitli nedenlerle elimine edilmiş 325 anket SPSS 17.0 programında değerlendirilmiştir.
Bu sonuçların ışığında halkla ilişkiler bakış açısıyla otel işletmeleri çalışanlarının
motivasyonuna yönelik öneriler geliştirilmiştir.</Özetçe>
<Anahtar>Kurumiçi Halkla İlişkiler, Motivasyon, Otel Çalışanlarının Motivasyonu,
Otel İşletmelerinde Kurumiçi Halkla İlişkiler</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’de Turizm ve Mimarlık Alanında Bir Öncü: Tusan</Başlık>
<Özetçe>Turizm sektöründe 50 senedir hizmet vermekte olan ve 1960’lar dönemi için bir ekol olarak
kabul edilebilecek TUSAN motel ve oteller zinciri, Türkiye turizminde daha önce uygulanmamış
bir model oluşturması anlamında bir öncüdür. Aynı zamanda, bu zincire hizmet veren
yapılar sahip oldukları nitelikli mimari dil ile 1960’lar turizm yapılarının birer temsilcileridir.
Çoğunlukla, yabancı turistlere yönelik kültür turizmini başlatmak amacıyla 1960 yılında
kurulan TUSAN (Turizm Sanayi A.Ş.), 1962 yılında turistik-antik kentler rotası üzerinde aynı
dile sahip 4 motel ve bir oteli inşa ederek ve 4 m/oteli kiralayarak hizmete sokmuştur. Yapım
tarihlerinden günümüze kadar, gerek konaklama hizmeti vererek turistlere, gerekse
sosyal ve kültürel etkinliklere mekan sağlayarak çevre halkına hizmet vermiş olmaları dolayısıyla
önemleri büyüktür. Çalışmanın amacı, TUSAN m/otellerin, Türkiye turizm tarihindeki
öncü rolünü ve önemini vurgulamak ve aynı zamanda bu yapıları belgeleyerek mimarlık tarihine
not düşmek ve tüm bunların toplamından oluşan TUSAN kimliğinin altını çizmektir.
Bu anlamda, çalışma, literatür araştırması, m/otellerin kullanıcılarından ve belediyelerden
edinilen dokümanlar ve görsel malzemeler ve daha çok motellerin müdürleriyle ve belediyelerdeki
yetkili kişilerle gerçekleştirilen sözlü görüşmeler üzerinden TUSAN’ların ‘zincir
tur’lara hizmet verecek bir ‘zincir turizm’ işletmesi olarak kuruluş öyküsünü aktaracak,
m/otelleri tanıtacak, Türkiye turizm ve mimarlık tarihindeki önemini tartışacaktır. Bu öncü
ve nitelikli örneğin derinlemesine araştırılması ve irdelenmesinin, hem turizm araştırmaları
hem de modern mimarlık mirasının korunması ve belgelenmesi açısından turizm ve mimarlık
disiplinlerine katkı sağlayacağı düşünülmektedir.</Özetçe>
<Anahtar>TUSAN, M/Otel Mimarisi, 1960’larda Turizm, Zincir Turizm, Zincir Tur,
Kimlik.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmde İş sağlığı ve Güvenliğinde
Eğitimin Önemi</Başlık>
<Özetçe>İş sağlığı ve güvenliği konusu ülkemizde ciddi bir sorun olmaya devam etmektedir. Özellikle
resmi istatistiklere baktığımızda işyerlerinde yaşanan iş kazaları ve meslek hastalıkları oranlarının
ciddi ölçüde arttığı görülmektedir. Bu konuda ne kadar yasal düzenleme yapılırsa yapılsın
uygulamadaki işveren ve çalışanların konuya yaklaşımlarında ve bilinç düzeylerinde
iyileşme olmadığı sürece kanımca konu ciddiyetini korumaya devam edecektir. Resmi istatistiklere
bakıldığı zaman, iş kazaları ve meslek hastalıkları turizm sektöründe çok sık karşılaşılmasa
da uygulamada gerekli eğitim verilmediği görülmektedir. Bu eğitimler bir defaya
mahsus verilmeyip, süreklilik arz etmesi ve çalışanlara bir mali külfet getirmemesi gerekmektedir.
Bu makalede turizmde iş sağlığı ve güvenliğinde eğitimin ne denli önemli olduğu
ve neler yapılması gerektiği konularına ayrıntılı olarak değinilecektir</Özetçe>
<Anahtar>İş Sağlığı, İş Güvenliği, Turizm, Eğitim, İş Kazaları, Meslek Hastalığı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Orta Havzası’nın (Çankırı) Coğrafi Potansiyelinin
Ekoturizm Açısından Değerlendirilmesi</Başlık>
<Özetçe>Son yılların en önemli faaliyetlerinden olan ve ülkemizde de her geçen gün gelişen turizm
olgusu kendi içinde yeni arayışlar içindedir. Bu bağlamda farklı bir turizm anlayışı olan ekoturizm,
kapsamına uygun yerlerde gelişme göstermektedir. Çankırı İli Orta İlçesi sınırları
içinde kalan Orta Havzası bulunduğu coğrafi konum, sahip olduğu doğal, kültürel ve tarihi
kaynak değerleri sayesinde önemli bir peyzaj ve turizm alanıdır. Bu coğrafi potansiyel ekolojik
kriterler esas alınarak değerlendirildiği takdirde havza her yönden gelişecek ve önemli
bir ekoturizm merkezi olacaktır.</Özetçe>
<Anahtar>Ekoturizm, Alternatif Turizm, Turizm Coğrafyası, Turizm Planlaması,
Çankırı, Orta Havzası.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Otel Yöneticilerinin Kişilik Özellikleri ile Çatışma Yönetme
Yöntemleri Arasındaki İlişki</Başlık>
<Özetçe>Bu araştırmanın amacı yöneticilerin kişilik özelliklerinin, işgörenlerle yaşadıkları çatışmaları
yönetmede kullandıkları yöntemlerle arasındaki ilişkiyi belirleyebilmektir. Araştırmada, veri
toplama aracı olarak anket yönteminden yararlanılmıştır. Araştırma, İstanbul ve Antalya
bölgesinde görev yapan otel yöneticileri üzerinde gerçekleştirilmiştir. Otel yöneticilerinin
kişilik özellikleri ile çatışmayı yönetme yöntemleri arasındaki ilişkiyi belirleyebilmek amacıyla
korelasyon analizinden faydalanılmıştır. Araştırmadan elde edilen bulgulara göre, otel
yöneticilerinin kişilik özellikleri en fazla sorumluluk özelliğinde yoğunlaştığı belirlenirken,
otel yöneticilerinin işgörenlerle aralarındaki çatışmaları yönetmede en fazla kullandıkları
yöntemlerin ise problem çözme, uzlaşma ve örgütsel önlemler alma yöntemleri olduğu belirlenmiştir.
Ayrıca araştırmada, yöneticilerin kişilik özellikleriyle bazı çatışma yönetme yöntemleri
arasında anlamlı ilişkiler tespit edilmiştir.</Özetçe>
<Anahtar>Kişilik Özellikleri, Çatışma Yönetimi, Çatışma Yönetme Yöntemleri, Otel
Yöneticileri</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Futbol Turizminin Peyzaj Mimarlığı Meslek Disiplini
Kapsamında Değerlendirilmesi</Başlık>
<Özetçe>Günümüzde, dünyanın en hareketli ve hızlı gelişen sektörlerinden biri olan turizm, sağladığı
yüksek ekonomik girdiler ile sosyal ve kültürel değerler kapsamında ülkelerin ulusal ve uluslar
arası politikalarında önemli yer tutmaktadır. Her yıl milyonlarca insan değişik amaçlarla
turizm hareketlerine katılmaktadır. Turizm faaliyetleri içinde yaz sezonu dışında da devam
ederek sektöre dinamizmi getiren en önemli turizm çeşitlerinden birisi futbol turizmidir.
Futbol turizminin gerçekleşebilmesi ve amacına hizmet edebilmesi için spor tesislerinin ve
çim sahaların uluslararası standartlarda inşa edilmesi ve sürdürülebilir şekilde yönetim ve
kullanılmaları gerekmektedir. Bu çalışmada, futbol turizminin önemi üzerinde durulmuş,
futbol turizminin önemli bileşenlerinden biri olan çim yüzeylerin planlama, tasarım, onarım
ve yönetim hizmetlerinde peyzaj mimarlarının rolü vurgulanmıştır.</Özetçe>
<Anahtar>Futbol, Futbol Sahaları, Peyzaj Mimarlığı, Spor Turizmi, Turizm.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Çamlıdere Fosil Ormanı Miras Yönetim Planı İçin Öneriler</Başlık>
<Özetçe>Türkiye’nin kültürel ve doğal mirasının zenginliği göz önüne alındığında, şimdiye kadar miras
yönetim uygulamalarına gereken önemin verildiği söylenemez. Türkiye’nin doğal mirasına
bir örnek olarak Ankara’ya bağlı Çamlıdere ilçesinde bulunan fosil ormanını verebiliriz.
Çamlıdere fosil ormanı, Erken ve Orta Miyosen dönemine ait Galatya Volkanik sahasındaki
ormanların biyolojik çeşitliliğine dair önemli bilgileri barındırmaktadır. Pek çok araştırmacıya
göre, dünyadaki örnekleriyle (Yunanistan’da bulunan Lesvos Fosil Ormanı, Amerika’da
bulunan Arizona Fosil Ormanı, vb.) karşılaştırıldığında, Çamlıdere Fosil Ormanı jeopark olmayı
fazlasıyla haketmektedir. Çamlıdere Fosil Ormanı’nın bir jeoparka dönüştürülmesi çalışmaları
Kızılcahamam-Çamlıdere Jeopark ve Jeoturizm Projesi (KÇJJP) sayesinde başlamıştır.
Bu çalışmalar bölgeye gelecek olan turist sayısını artırarak bölge ekonomisinin gelişmesine
önemli katkı sağlayacaktır. Bu bağlamda, Türk mevzuatının da zorunlu kıldığı kapsamlı
bir Miras Yönetim Planının (MYP) yapılması gerekmektedir. Bu bildiride, KÇJJP’de yer alan
Çamlıdere Fosil Ormanı’nın mevcut durumunu koruma ve geliştirmesine yardımcı olacak
kapsamlı bir MYP için yedi planlama adımı önerilmiştir. Bu adımlar:
(1)paydaşların belirlenmesi, (2) jeolojik bir araştırma yapılması ve fosil ormanının değerinin
belirlenmesi, (3) güçlü ve zayıf yönlerin belirlenmesi, (4) amaç bildirgesinin hazırlanması, (5)
bileşen planlarının belirlenmesi, (6) bileşen planlarının uygulanması, (7) durumun izlenmesi
ve ilerleme sürecinin değerlendirilmesidir. Sonuç olarak, KÇJJP planları, bu bildiride önerilen
adımlar izlenerek önemli ölçüde geliştirilebilir.</Özetçe>
<Anahtar>Fosil Ormanı, Çamlıdere, Miras Yönetim Planı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>El Sanatlarının Kültür Turizmi Çerçevesinde Değerlendirilmesi:
Yöresel Ayakkabılar Örneği</Başlık>
<Özetçe>Çalışmanın amacı, el sanatlarının kültür turizmiyle ilişkisi ve el sanatı örneklerinden olan yöresel
ayakkabıların kültür turizmi içinde değerlendirilebileceği ortaya konularak ilgili yörelerin
bu açıdan tanıtımlarına katkı sağlamaktır. Araştırma yöntemi betimsel nitelikli tarama
modelidir. Bu kapsamda Gaziantep, Kahramanmaraş ve Kilis illerindeki yöresel ayakkabı
üreticilerinin demografik özellikleri, yöresel ayakkabıların üretimi, satışı, karşılaştıkları güçlükler
ve önerileriyle ilgili veriler elde edilmiştir. El sanatlarının özünden uzaklaştırılmadan,
kültür turizmiyle olumlu etkileşimleri sağlanması hususunda öneriler sunulmuştur.</Özetçe>
<Anahtar>Kültür turizmi, El Sanatları, Yöresel Ayakkabı.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Karakolyanı Camii Çeşmesi ve Burada Kullanılan Mezar Taşları</Başlık>
<Özetçe>Selçuk ilçesinde bulunan bir çeşmenin yapımında kullanılan mezar taşlarının kayıt altına
alınması, tasvirlerinin yapılarak diğer örneklerle karşılaştırılması ve de zamanla tahrip olan
bu eserlerin korunmaya alınmasına ilişkin çabalarımız gereği bu çalışmaya başladık. Bölgede
yapılan fiili araştırmalar ile akademik çalışmalar sentezlenmiştir. Çeşmenin yapımında devşirme
malzeme olarak kullanılan Beylikler Devrine ait mezar taşlarının, dönemine ilişkin bilgi
veriyor olması, taşların kitabeleri, çeşmede kullanılan mezar taşlarının önemini arttırmaktadır.
Yazılı taşların, kullanımından kaynaklı olarak taşların kitabe bölümlerinin okunması
imkânsız hale gelmiştir. Bu sebeple, çeşmede kullanılan sandukalara ilişkin bilgiler verirken
yazılı taşların konumuna ve çeşmenin yapım yöntemlerine ilişkin bilgiler verebilmekteyiz.
Tüm bu verilerin Sanat Tarihi açısından değerlendirilmesiyle analiz edilmiş ve korumasına
dair öneride bulunulmaktadır. Sonuç olarak zamanla tahrip olan çeşmeyi kayıt altına alarak
bu bölgeye dikkat çekmekle birlikte Sanat değeri ve turizm potansiyeline olumsuz etkilerinin
de önüne geçmiş olacağız.</Özetçe>
<Anahtar>Sanat Tarihi, Beylikler Devri, Selçuk, İzmir.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kültürel Değişmeler Bağlamında Finike’deki Yerleşik Yabancıların
Yerli Halk Üzerine Etkilerinin Sosyolojik Çözümlemesi</Başlık>
<Özetçe>Turizm, dünyada hızla yükselen bir trendle toplumlar ve ülkeler üzerindeki etkilerini farklı
bağlamlarda yeniden üretmektedir. Artık yerleşik turistlerle birlikte turizm, ekonomiden siyasete,
dinden aile yaşamına kadar pek çok alanda kültürel değişmeler, sosyal etkileşimlerle
ilişkilendirilmekte ve uluslararası politikaların da ana gündem konusu olabilmektedir. Yerleşik
turistlerin en belirgin özellikleri, yerleştikleri yerlerde etkili bir iletişim ağının oluşmasında
önemli bir aktör olarak ortaya çıkmalarıdır. Bu iletişim ağı aynı zamanda belli bir değişim
sürecinin de ortaya çıkmasına kaynaklık etmektedir. Bu bağlamda hazırlanmış olan çalışma
temelde turizm olgusuna sosyolojik bir bakış getirmekle birlikte konuyu kültürel değişmelerle
ilişkilendirerek ele almaktadır. Çalışmanın temel hareket noktası yerleşik turistlerin
kültürel değişmeler üzerine yaptığı etkiyi “FİNİKE” örneğinde tartışmaktır. Çalışma Finike’ye
yerleşen turistlerin, yerli halkın sosyal, dini, ahlaki, kültürel bağlamda sahip oldukları tutumlar,
algılamalar ve anlayışlar üzerindeki etkilerini çözümlemiştir</Özetçe>
<Anahtar>Toplum, Kültürel Değişim, Turizm, Finike.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Küreselleşmeyle Birlikte Dünyayı ve Türkiye’yi Tehdit Eden
Çevresel ve Turistik Sorunlar ve Önlenmesine Yönelik
Sosyolojik Bir Analiz</Başlık>
<Özetçe>Bu çalışma, bir yandan dünyamızı, ülkemizi ve dolayısıyla turistik değerlerimizi tehdit eden
çevre sorunlarına dikkat çekerek önlemleri irdelemeyi, öbür yandan karşı karşıya olduğumuz
sorunun boyutlarını ortaya koyarak çevre bilinci oluşmasına ve sorunların çözümüne
katkı sunmayı amaçlamaktadır. Bu çerçeveden bakıldığında insanoğlunun tarih boyunca
(özellikle de 19. ve 20. yüzyılda boyutlanan) dayanılmaz ve yaşanılmaz bir hal alan iki mücadelenin
içinde ola geldiği görülmektedir. Bu mücadelelerden biri kendi türüne karşı verdiği
mücadeledir ki bu silahları, silahlar savaşları, savaşlar ise ölümleri getirmiştir. Sadece geride
bıraktığımız yüzyılda meydana gelen iki dünya savaşında 70 milyon insan ölmüş bir o kadarı
da sakat kalmıştır. Konumuzu oluşturan ikinci mücadele biçimi olan insanoğlunun doğayı
yenme çabası ise tekniği, teknik sanayileşmeyi, sanayileşme ve teknolojik gelişme de çevre
ve turistik değerlerlerin tahribatını beraberinde getirmiştir. Bunun sonucunda dünya hızla
kirlenerek giderek yaşanmaz hale gelmeye başlamıştır. Bugün dünyanın geldiği noktada insanoğlunun
önünde, ısınmakta olan bir yerküre, ozon tabakasına yönelik tehlike, tarım topraklarını
yutan çölleşme, hızla aratan nüfus ve yaşanmaz hale gelen kentler, açlık, yoksulluk
ve daha kirli bir çevre durmaktadır. İnsanoğlu 21. yüzyıla merdiven dayadığı yıllarda bu hazin
tabloyu görünce büyük bir “U dönüşü” yaparak kendisiyle ve doğayla barışma sürecini
başlatmıştır. Kendisiyle barışma insan hakları ve demokrasi gibi kavramları geliştirirken, doğayla
barışma çevre bilincini ortaya çıkarmış, bu kavramlar günümüzde artık küresel hale
gelmiştir. Özellikle kaynakları tüketen, çevreyi ve turistik (tarihi, kültürel ve tabiat) değerleri
tahrip eden kalkınma biçimini yadsıyan sürdürülebilir kalkınma çabaları yoksulluğun elimine
edilmesiyle beraber başta su ve toprak olmak üzere doğal kaynakları, gelecek kuşakları düşünerek
kullanmayı öngörüyor. Çünkü insanoğlunun insanca bir düzende, üstelik karnı tok
sırtı pek bir biçimde yaşaması artık yetmiyor. Gelinen noktada bütün bunlarla birlikte temiz
ve rahat bir çevrede yaşamak önem kazanıyor. Üstelik gidecek başka bir dünya, yaşanacak
başka bir yeryüzü de yok. Bu çalışma öncelikle yukarıda çizilen perspektif içinde dünyada ve
Türkiye’de yaşanan temel çevresel ve turizm ile ilgili sorunları ortaya koymaya çalışırken,
“çocuklarımızdan emanet aldığımız yerküreyi” geleceğe temiz bırakmanın yol ve yöntemlerine
ilişkin öneriler üzerinde durarak bir model sunmaya çalışacaktır.</Özetçe>
<Anahtar>İnsanoğlunun İki Büyük Mücadelesi, Çevresel Ve Turistik Sorunlar ve Felaketler,
Küreselleşme Ve Çevre, Çözümün Anahtarı Ve Çevre Bilinci, Yeni Bir Turizm Anlayışı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Seyircilerin Futbolda Profesyonellik, Kalite-Doyum
Algılarının Değerlendirilmesi</Başlık>
<Özetçe>Futbol kalitesi birden fazla faktörden etkilenmektedir. Kalite üzerinde futbol kulüpleri, futbol sahaları,
destekleyici faktörler ve sponsorlar etkili olduğu gibi, futbolla doğrudan veya dolaylı ilişki içinde
bulunan kişi veya gruplar da etkili olmaktadır. Bu kişi veya gruplar seyircilerin futbol kalitesi algılarını
da olumlu veya olumsuz yönde etkileyebilmektedir. Bu doğrultuda, çalışmanın amacı, futbolcu, futbol
yorumcusu, hakem, kulüp başkanı ve televizyonda izlenen maç sayısının futbol kalitesi-doyum ve
profesyonellik üzerindeki etkisinin belirlenmesidir. Araştırmada öncelikle yazın araştırması yapılmıştır.
Buna bağlı olarak futbol algısını test etmek amacıyla beşli likert tipi ölçek ile İzmir ilinde yaşayan
futbol seyircilerine kartopu örnekleme yöntemi ile anket uygulanmıştır. Araştırmaya 657 kişi katılmıştır.
Verilerin analizinde yapısal geçerlilik, içsel tutarlılık-güvenilirlik ve MANCOVA testleri kullanılmıştır.
Oluşturulan ölçeğin güvenilir ve geçerli olduğu tespit edilmiştir. Faktör analizinde futbol algısını
açıklayan dört boyut elde edilmiştir. MANCOVA’ya göre futbol kalitesi-doyum ile futbol profesyonelliği
algısına, futbolcu, kulüp başkanı, spor yorumcusu ve hakem anlamlı bir şekilde etki etmektedir.
Futbol kalitesi-doyumunda sadece futbolcu, kulüp başkanı ve spor yorumcusunun anlamlı bir
şekilde etkili olurken, futboldaki profesyonellikte hakem dahil paydaşların tamamının ve televizyonda
izlenen maç sayısının anlamlı bir etkiye sahip olduğu tespit edilmiştir.</Özetçe>
<Anahtar>Futbol, Futbol Kalitesi, Futbol Paydaşları</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmde Destinasyon Markalaşması ve Alanya Örneği</Başlık>
<Özetçe>Alanya; kalesi, kulesi, denizi, kumu, tarihi yerleri, dünya standartlarındaki dev konaklama
tesisleri, rekreasyon alternatifleri, yaylaları, muz bahçeleri, iklimi ve doğasıyla dünyadaki
önemli destinasyonlardan birisidir. Alanya’da turizm ilk Damlataş Mağarasıyla dikkat çekmeye
başlamıştır. Türkiye’nin diğer bazı bölgelerinde olduğu gibi Alanya’da da 1990 yıllarda
“turizm patlaması” olmuş ve bölgeyi ziyaret eden turistlerin sayısı her geçen yıl artmaya devam
etmiştir. Son yıllarda beldede uluslararası platformda birçok organizasyon gerçekleştirilmiştir.
Bu araştırmanın amacı, Alanya’yı ziyaret eden turistlerin, Alanya’yı destinasyon
markası olarak algılama düzeylerini incelemektir. Araştırmanın bir diğer amacı da marka
kavramından yola çıkarak, şehirlerin markalaşması kavramını tanımlamaktır. Bu araştırmada
2011 yılının Kasım-Aralık ayında Alanya’yı ziyaret eden ve anketimize katılmayı kabul
eden, 210 yabancı turistin Alanya hakkındaki görüşleri tespit edilmeye çalışılmıştır. Araştırmada
birinci dereceden veri toplama yöntemlerinden anket yöntemi uygulanmıştır. Demografik
özelliklerle Alanya’nın marka olduğu fikrine sahip olmalarına ilişkin değişkenler
arasında farklılıkları tespit etmek amacıyla ANOVA; şehir marka algılamasına ilişkin de faktör
analizi yapılmıştır. Bu çalışma sadece Alanya ilçesine gelen yabancı turistleri kapsamaktadır.</Özetçe>
<Anahtar>Destinasyon, Marka, Destinasyon Markalaşması, Destinasyon Yönetimi,
Alanya.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İstanbul İli’nde Faaliyet Gösteren 5 Yıldızlı Otel İşletmelerinin
Kurum Kimlik Yapılarının Karşılaştırılmasına Yönelik Bir Araştırma</Başlık>
<Özetçe>Kurum Kimliği kavramı son 30 yıldır hem akademisyenlerin hem de sektör uygulayıcılarının
dikkatini çekmektedir. Türkiye’de turizm sektöründe faaliyet gösteren kurumlarda da kurumsal
kimlik kavramının önemi gittikçe artmaktadır. Ülkemizin kalkınmasında lokomotif
endüstrilerden biri haline gelen turizm sektörü ve sektörde faaliyet gösteren kurumlarda
tıpkı bireyler gibi sosyal ilişkilerini kimlikleri aracılığı ile kurmakta ve bunun sonucunda oluşturulan
başarılı kimlikler, başarılı imajları doğurmakta ve başarılı kuruluşları gündeme getirmektedir.
Bir kurumun kimliğinin başarısı, hedef kitlesinin kurumu nasıl gördüğü ile doğru
orantılı iken, iyi bir şekilde oluşturulmuş bir kurumsal kimliğe sahip kuruluşlar, zayıf kimliklere
sahip rakipler karşısında avantajlı konuma yükselirler. Bu araştırmanın amacı, son yıllarda
ülkemizde ve dünyada, büyük döviz kaynağı olması ve istihdam yaratması sebebiyle
turizm sektöründe faaliyet gösteren, güçlü ve iyi organize edilmiş kimlikleri olan oteller arasından
pilot oteller seçilerek, otellerin kurum kimlik yapılarının karşılaştırılmasına yönelik
alan araştırmasının yanı sıra, seçilen otellerle yapılan görüşmeler sonucu elde edilecek verilerin
karşılaştırılması ve aktarılması amaçlanmaktadır.</Özetçe>
<Anahtar>Turizm, Turizm İşletmeleri, Kurum Kimliği, Kurum Kimlik Yapıları</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Arkeolojik Kazı ile Turizm İlişkisi: Troya Örneği</Başlık>
<Özetçe>“Turizm ile Arkeolojik Kazı İlişkisi: Troya Örneği” isimli çalışmanın amacı; bugüne kadar çok ele alınmamış
olan turizm ve arkeolojik kazı ilişkisinde bu iki unsurun birbirini olumlu yönde etkilediğini göstermek
ve Troya’nın ziyaretçi sayısının koruma ve kullanma dengesi kapsamında nasıl arttırılabileceğinin
araştırılarak, klasik şekilde arkeolojik kazı anlayışından farklı bir yaklaşım ortaya koymaktır.
Araştırma, turizm ile koruma-kullanma dengesi açısından kazı başkanlığınca izlenecek kazı politikasının
ve verimli ekip çalışmasının önemine dikkat çekmektedir. Araştırma için ilgili literatür incelenmiştir.
Alan araştırması yapmak amacıyla ören yeri Troya’ya iki ziyaret gerçekleştirilmiş ve durum tespiti
yapılmıştır. Çanakkale Müzesi Müdürlüğü çalışanları ve kazı ekibi başkan vekili ile araştırma çerçevesinde
görüş alışverişinde bulunulmuştur. Araştırma; yıllardır kazı çalışmaları devam eden, zengin tarihi
ve kültürel değere sahip ve turizm açısından ciddi potansiyel vadeden Troya ören yerinde öncelikle
iyi hazırlanmış bir yönetim planının geliştirilmesi ve uygulanmasının gerekliliğine dikkat çekmektedir.
Yönetim Planı, turizm ile kültürel değerlerin olumlu entegrasyonunun sağlanması bakımından
önemlidir. Troya Tarihi Milli Parkı ile ilgili gerekli istihdam sağlanarak etkili yönetimin hayata geçirilmesi
gereken diğer bir husustur. Turizm ve arkeolojik kazı ilişkisi göz önünde bulundurularak ören
yerlerinde ziyaretçi sayısının artırılmasıyla ilgili tüm uygulamalarda sorumluluk öncelikle Kültür ve
Turizm Bakanlığı’nın ve kazı ekibinin üzerindedir. Turizm ile arkeolojik kazı faaliyetleri arasında kurulacak
olumlu etkileşim, hem kültürel değerlerin korunarak gelecek nesillere ulaştırılmasını sağlayacak
hem de tanıtım açısından büyük katkı oluşturacaktır.</Özetçe>
<Anahtar>Arkeoloji, Kazı, Koruma-Kullanma, Kültür, Turizm, Troya</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Profesyonel Turist Rehberliği Hizmeti Sunumunda
Vatandaşlık ve Sertifikasyon Şartı Tartışmaları</Başlık>
<Özetçe>Turist rehberliği hizmeti sunumunun vatandaşlık şartı ile sertifikasyon koşulu ekseninde kısıtlanması
Avrupa çapında çeşitli tartışmalara konu olmuştur. Kurucu Antlaşmanın ilgili
maddeleri Avrupa vatandaşı herhangi bir profesyonel turist rehberinin, vatandaşı bulunduğu
üye ülkede gerekli nitelikleri karşılamak suretiyle rehberlik mesleğini icra edebilmesi halinde,
aynı mesleği daimi veya geçici olarak, vatandaşlık şartı aranmaksızın veya hizmetin
sunulduğu üye ülkedeki vatandaşlara dayatılandan başkaca bir engelle karşılaşmaksızın bir
diğer üye ülkede de icra edebileceği hükmünü içermektedir. Bununla birlikte, Adalet Divanı’na
yansımış davalar ve AB Kurumları düzeyindeki tartışmalar, uygulamada rehberlik hizmeti
sunumunun “genel fayda” savları çerçevesinde kısıtlanmasının önünü açmıştır. AB’ye
yakınsama çalışmaları kapsamında izlenen gelişmeler benzer tartışmaların yakın gelecekte
Türkiye’de de gündeme geleceğini düşündürmektedir. Bu çalışmayla, Türkiye’de süregelen
profesyonel turist rehberliği mesleğinin geleceğine ilişkin tartışmalara AB ile entegrasyon
eksenli yeni bir boyut eklenmeye çalışılmaktadır.</Özetçe>
<Anahtar>Hizmet Sunum Serbestisi, Turist Rehberliği, Kurucu Antlaşma, Adalet Divanı
Kararları</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Üniversite Çalışanlarının Görev Alanlarına Göre Rekratif Tercihleri
ve Vücut Kompozisyonlarının Karşılaştırılması
(Sakarya Üniversitesi Örneği)</Başlık>
<Özetçe>Bu çalışma, Sakarya Üniversitesi personelinin mevcut vücut profilleri ve genel sağlık durumlarının
tespiti; ayrıca tercih ettikleri rekreatif etkinlikler ile görev alanlarını karşılaştırmak
amacı ile yapılmıştır. Araştırmada kullanılan ölçek, literatürdeki benzer çalışmalardan oluşturulmuştur.
Yapılan araştırmada vücut analizi yapan ‘’Body Composition Monitor” tartı
aleti ile 315 deneğe ölçek (Anket) uygulaması yapılmıştır. Araştırmanın evrenini Sakarya
Üniversitesi’nde çalışan akademik ve idari personel oluşturmaktadır. Elde edilen verilerin
çözümlenmesi ve analizi için SPSS 15.0 kullanılmıştır. Sonuç olarak, egzersiz niteliğini amaçlamayan
rekreatif etkinliklerin tercih edildiği ve personelin %60’nın düzenli egzersiz yapmadığı
tespit edilmiştir. Aynı zamanda, yeterli ve düzenli sportif etkinlikleri yapmadıkları için
personelin önemli bir bölümünde obezite başlangıcı ve obezite rahatsızlığı saptanmıştır.</Özetçe>
<Anahtar>Vücut Kompozisyonu, Rekreatif Etkinlikler, Rekreasyon</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Bilgi Beceriye Dayalı Ücret Sisteminin Turizm Sektöründe
Hizmet Kalitesinin Gelişimine Etkisi</Başlık>
<Özetçe>Çalışmada turizm sektöründe rekabet gücünün arttırılması için hizmet kalitesinin iyileştirilmesi
gerektiği üzerinde durulmuş, kalitenin iyileştirilmesinde ücretin rolü irdelenmeye çalışılarak
özellikle, bilgi – beceriye dayalı ücret sistemi ile kalitenin iyileştirilmesi arasındaki
ilişki incelenmiştir. Dört bölümden oluşan çalışmanın ikinci bölümünde hizmet kalitesi ve
kalitenin arttırılmasında etkili olan faktörler, üçüncü bölümünde bilgi-beceriye dayalı ücret
sistemi incelenmiş, dördüncü bölümünde ise hizmet kalitesinin gelişimi ile bilgi-beceriye
dayalı ücret sistemi arasındaki ilişki ortaya konulmuştur. Sonuç bölümünde; turizm sektöründe
hizmet kalitesinin gelişiminde ücret sistemlerinin uygulanmasına ilişkin sorunlar ortaya
konularak öneriler geliştirilmiştir.</Özetçe>
<Anahtar>İnsan Kaynakları Yönetimi, Hizmet Kalitesi, Bilgi-Beceriye Dayalı Ücret
Sistemi, Bant Ücret Yapısı</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizm Eğitiminde Yaşamboyu Öğrenme ve Yetişkin Eğitimi
Program Geliştirme Yöntemlerinin Uygulanması</Başlık>
<Özetçe>Bu çalışmada, kalifiye eleman ve mesleki yeterlik sıkıntısı duyulan turizm sektörüne
eleman yetiştirme amacıyla verilebilecek mesleki ve teknik eğitimler için farklı
bir bakış açısının ve yöntemler grubunun tanıtılması amaçlanmıştır. Klasik pedagojik
anlayıştan daha farklı bir öğrenme ve öğretme yaklaşımını ifade eden yaşamboyu
öğrenme felsefesi ve bunun yetişkinlik dönemini kapsayan bir uzantısı
sayılabilecek yetişkin öğrenmesi ve eğitimi süreçleri, Türkiye’deki formal ve nonformal
turizm eğitimi alanında belli yöntemlerle birlikte uygulanıldığında, turizm
eğitimi için yeni bir dönem başlatılmış olacaktır. Öncelikle, eğiticilerin eğitimi konusundaki
açığın kapatılmasını sağlayabilecek araçlar olarak, yaşamboyu öğrenme
ve yetişkin eğitimi anlayışları tanıtılmıştır. Daha sonra Türkiye’deki turizm eğitiminin
profili ve bu alandaki sorunlara genel olarak yer verilmiştir. Son bölümde
ise, yetişkin eğitimi alanında yaygın olarak kullanılan belli başlı yöntemlerin bazıları,
turizm eğitiminde verimliliği artırıcı bir model önerisi niteliğinde tanıtılmıştır</Özetçe>
<Anahtar>Turizm eğitimi, yaşamboyu öğrenme, yetişkin eğitimi ve yetişkin
eğitimi teknikleri.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Osmanlı İmparatorluğu’nda Turist Olmak:
Karşılaşılan Güçlükler ve Sorunlar</Başlık>
<Özetçe>Son yıllarda yapılan çalışmalarla hızlı bir gelişim göstererek dünyanın önde gelen ülkeleri arasında yer
almayı başardığımız turizmin ülkemizdeki tarihi Osmanlı İmparatorluğu Dönemi’ne kadar uzanmaktadır.
Bu makalemizde Osmanlı Dönemi’nde ülkemizi ziyaret eden yabancıların seyahatlerini nasıl
gerçekleştirdikleri, bu dönemde ziyaret sebeplerinin neler olduğu, yolculukları sırasında ne gibi sorunlarla
karşılaştıkları ortaya konulmaya çalışılacaktır. Bu konuyla ilgili en önemli veri kaynağımızı
seyyahların gezi notları meydana getirmiş, bunun yanında Osmanlı arşivlerinden ve bu dönemde turizm
konusunda ortaya konulan diğer çalışmalardan da yararlanılmaya çaba gösterilmiştir.</Özetçe>
<Anahtar>Turizm, Osmanlı İmparatorluğu, Seyyahlar, Seyahat</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Turizmin Çevre ve Kültürel Miras Üzerindeki Etkisi:
Yıkıcı mı Yoksa Yapıcı mı?</Başlık>
<Özetçe>Turizmin çevre ve kültürel değerler üzerindeki etkisi şimdiye kadar büyük oranda meydana
getirdiği olumsuzluklarla bağlantılı olarak ele alınmıştır ve Türkiye’nin de içinde olduğu pek
çok ülkede de bu inancı kanıtlayacak örneklerle karşılaşılmıştır. Ancak günümüzde pek çok
ülke ekonomilerde önemli bir yer eden turizmin temel kaynaklarını oluşturan bu iki değeri
korumak için pek çok atılım yapmış durumdadır. Bu çabalar mevcut zenginliklerin yok olmasını
engellemeye destek olduğu gibi aynı zamanda bu değerlere yönelik anlayışların da
olumlu yönde değişmesine katkı sağlamıştır. Turizmin çevre ve kültürel miras ile olan ilişkisini
inceleyen araştırmaları olumsuz etkileri daha yoğun biçimde ele almaktadırlar. Bu makalede
ise turizmin olumsuz etkilerine de yer verilmekle birlikte, genel yaklaşımın dışına çıkararak
turizmin çevre ve kültürel miras üzerinde meydana getirdiği olumlu etkiler üzerinde
durulmuştur.</Özetçe>
<Anahtar>Çevre, Kültürel Miras, Turizm.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Krizlerde Medyanın Rolü: Kasım 2003 HSBC ve
Sinagog Saldırıları Örneği</Başlık>
<Özetçe>Sermaye hareketlerinin serbestleşmesi ve kapitalizmin küreselleşmesi ile birlikte krizlerin
etki alanı da son derece gelişmiştir. Bugün dünyanın herhangi bir noktasında yaşanan bir
kriz, domino etkisi yaratarak tüm dünyayı etkisi altına almaktadır. Günümüz Türkiye’sinde
turizm sektörü küresel sermaye hareketliliğinden önemli ölçüde pay almaktadır. Türkiye’nin
ve turizm pastasından önemli ölçüde pay alan birçok destinasyonun en önemli sorunu, krizler
gibi kontrol edilemeyen değişkenlerin turizm talebinde yarattığı olumsuz etkileri minimize
etmektir. Kısacası turizm sektörü değişimlere karşı son derece duyarlıdır. Bu duyarlılığın
azaltılabilmesi için kriz dönemlerinde destinasyon imajlarının korunması ve bu korumanın
sürekliliğinin sağlanması gerekmektedir. İmajların meşrulaştırılmasında ve pazarlanmasında
en etkili güç ise medyadır. Kriz dönemlerinde medyanın sorumluluğu daha da stratejik bir
önem kazanmaktadır. Bu çalışmanın amacı, Türkiye’de meydana gelen Kasım 2003 HSBC ve
Sinagog Saldırılarının medya yolu ile kitle iletişim araçlarına yansımalarını ortaya koymaktır.</Özetçe>
<Anahtar>Kriz, Medya, Medyanın Rolü</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Burdur Halkının Kültürel Miras Turizmine Yönelik
Düşünceleri</Başlık>
<Özetçe>Kültürel miras turizmi, farklı yerlerle ilgili yaşantı kazanmak için yapılan seyahatler ve geçmişteki
ve günümüzdeki insanların hikayelerini otantik olarak temsil eden etkinliklerdir.
Bunlar tarihi, kültürel ve doğal kaynakları kapsar. Bu çalışmada Burdur’da yaşayan yerli halkın
kültürel miras turizmine ilişkin görüşleri incelenmiştir. Katılımcılar seçkisiz atama yoluyla
belirlenmiştir. Araştırma sorularının yanıtını alabilmek için katılımcılara anket formları dağıtılmıştır.
Araştırmaya toplam 198 kişi katılmıştır. Araştırmada Likert türü bir ölçek kullanılmış
olup, katılımcıların kültürel miras turizmine ilişkin görüşlerinin analizinde betimsel istatistik
yöntemi kullanılmıştır. Katılımcıların görüşlerinin dağılımlarını belirlemek için frekans,
yüzde ve aritmetik ortalamalar esas alınmıştır. Yapılan analiz sonucunda, Burdur’da yaşayan
yerel halkın kültürel miras turizmine yönelik düşünceleri olumlu yönde bulunmuştur.</Özetçe>
<Anahtar>Kültürel/Miras Turizmi, Turizm, Yerel Halk, Görüşler, Betimsel İstatistik</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Örgütsel Sinizmi Etkileyen Bazı Değişkenlerin CHAID Analizi
İle İncelenmesi: Otel İşletmeleri İşgörenleri
Üzerinde Bir Uygulama</Başlık>
<Özetçe>Bu çalışmanın amacı otel işletmeleri işgörenlerinin demografik ve bazı kişisel değişkenlerinin
örgütsel sinizm düzeyleri üzerindeki etkisinin CHAID analizi kullanılarak belirlenmesidir.
Araştırmada veri toplama yöntemi olarak anket tekniğinden yararlanılmış ve Antalya ve İstanbul’da
faaliyet gösteren beş yıldızlı otel işletmelerinde çalışan işgörenlere uygulanmıştır.
Araştırmada uygulanan CHAID analizi sonuçlarına göre, işgörenlerin genel, duyuşsal ve davranışsal
örgütsel sinizm düzeyleri en fazla otelin bulunduğu ilden etkilenmekte iken, bilişsel
sinizm düzeyleri en fazla çalışılan departmandan etkilenmektedir. Ayrıca işgörenlerin örgütsel
sinizm düzeylerini etkileyen söz konusu bu değişkenler, işgörenlerin diğer bazı demografik
ve kişisel değişkenlerinden de etkilenmektedir.</Özetçe>
<Anahtar>Örgütsel Sinizm, Otel İşletmeleri İşgörenleri, CHAID Analizi.</Anahtar>
<Kaynak>II. Disiplinlerarası Turizm Araştırmaları Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Konaklama İşletmeleri Çalışanlarının Eğitiminde E-Öğrenme Kullanımına Yönelik Bir Model Önerisi
</Başlık>
<Özetçe>Küresel bilgi ekonomisinde işletmelerin en önemli kaynağı bilgidir. Hızla değişen çevre koşulları bilginin sürekli güncellenme ihtiyacını ortaya çıkarmaktadır. Bilişim teknolojileri bu değişime neden olan en büyük güçlerin başında gelmektedir. Bu gelişmeler işletmelerde çalışan eğitimi anlayışını da etkilemiştir.  Çalışan eğitimi öğrenme ve teknoloji temelli bir anlayışa yönelmiş ve işletmenin temel stratejik faaliyetlerinden biri haline gelmiştir.  E-öğrenme (elektronik öğrenme) bu anlayışın somut bir örneğidir. Çalışan eğitiminin konaklama işletmelerinde genellikle ihmal edildiği bilinmektedir. E-öğ- renme bu işletmelere pek çok sunmaktadır. Ancak e-öğrenme basit bir uygulama değildir. Başarılı bir e-öğrenme genellikle işletmede kapsamlı bir değişime neden olacağından çok yönlü bir değerlendirme gerektirmektedir. Bu çalışmada konaklama işletmelerinin çalışan eğitimleri için bir e-öğ- renme modeli geliştirilmesi amaçlanmıştır.  Model literatürden elde edilen ve başarılı bir e-öğrenme için gerekli temel unsurların bir araya getirilmesiyle oluşturulmuştur.  Bu model e-öğrenmeye başlayacak olan konaklama işletmeleri için temel bir rehber niteliğindedir. Konaklama işletmeleri bu modeli kendi koşulları, ihtiyaçları ve beklentileri doğrultusunda şekillendirebilir. </Özetçe>
<Anahtar>Konaklama işletmeleri, oteller, eğitim, e-öğrenme</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Eskişehir’deki Avukatların Boş Zaman Kullanımları ve Beklentileri Üzerine bir Araştırma </Başlık>
<Özetçe>Kişinin tüm zorunluluklarından kurtulduğu ve özgürce, kendi istekleri doğrultusunda değerlendirebileceği zaman dilimini ifade eden boş zaman ve bu zaman diliminin nasıl değerlendirildiği gerek bireysel gerekse toplumsal açıdan büyük önem taşımaktadır. Bu çalışmada boş zaman ve boş zaman değerlendirme ile ilgili kuramsal çerçeve oluşturulduktan sonra Eskişehir’de 2004 yılında hizmet veren avukatların mevcut boş zamanlarını, bu zamanları nasıl değerlendirdiklerini ve Eskişehir’de boş zaman değerlendirmeye yönelik hangi mekân/etkinliklerin bulunmasını istediklerini belirlemek ve Eskişehir’de oluşturulabilecek yeni boş zaman mekan/etkinlikleri üzerine önerilerde bulunmak amaçlanmıştır.  Araştırmada veri toplama aracı olarak kullanılan ve üç bölümden (demografik özellikler; mevcut boş zamanlar ve nasıl değerlendirildiği; boş zaman değerlendirme beklentileri) oluşan anket formları avukatlara posta yolu ve elden dağıtım ile ulaştırılmış, 90 avukatın araştırmaya katılması sağlanmıştır. Toplanan veriler SPSS 10.0 for Windows istatistik paket programı yardımıyla analiz edilmiş “katılımcıların demografik özellikleri” ve “mevcut boş zamanları” frekans dağılımlarına göre; “boş zaman değerlendirme durumu” ve “boş zaman beklentileri” ortalama ve standart sapmaya göre incelenmiştir.  Araştırma sonucunda katılımcıların boş zaman değerlendirme konusunda maddi engelleri bulunmadığı, boş zamanların değerlendirilmesinde genellikle aile ve arkadaşlarla birlikte olmanın tercih edildiği, mevcut boş zamanların çoğunlukla pasif etkinliklerle değerlendirildiği ve geliştirilmesi istenen yeni mekân/etkinliklerle ilgili taleplerin sportif, dinlence/eğlence ve kültür/sanat amaçlı etkinlik ve mekanlar üzerinde yoğunlaştığı görülmüştür.  </Özetçe>
<Anahtar>Boş zaman, boş zaman değerlendirme, avukatlar, Eskişehir, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Yükseköğretim Kurumu Tercihlerinde Kent İmajının Etkisi: Eskişehir Anadolu Üniversitesi Öğrencileri Üzerine Bir Araştırma </Başlık>
<Özetçe>Bu çalışmada, üniversite öğrencileri üzerinde, bölüm tercihlerinin yanında kent imajının da etkisi olup olmadığı araştırılmaya çalışılmıştır. Çalışmada, öğrencilerin kent imajıyla ilgili algılamaları değerlendirilmekte, tercih yaparken kente ilişkin unsurlarında tercihlerinde bir farklılaşma gösterip göstermediğinin belirlenmesine çalışılmaktadır. Araştırma Eskişehir Anadolu Üniversitesi öğrencileri üzerinde gerçekleştirilmiştir.  Öğrencilerin 420 tanesi ankete katılmışlardır. Literatür çalışması sonucunda, araştırmaya örnek teşkil edecek çalışma bulunamadığı için araştırmaya veri toplamak amacıyla, ülkemizin seçkin üniversitelerinde yer alan ve alanları turizm ve/veya pazarlama olan 44 adet öğretim üyesinden “Türkiye de üniversite öğrencileri, üniversite tercihlerinde akademik kurumların kendilerine has özellikleri dışında kentlere ilişkin hangi faktörleri (altyapı, kültür, üstyapı vbı) dikkate almaktadırlar. Bu en önemli 5 (beş) unsuru maddeler halinde sıralamaları istenmiştir.  E-posta ile alı- nan cevaplar harmanlanarak en çok belirtilen 23 unsur dikkate alınarak anket oluşturulmuştur.  Bulguların değerlendirilmesinde; frekans ve ortalamalardan (mean) yararlanılmıştır. Araştırma sonucunda, öğrencilerin üniversite tercihlerinde kentsel unsurları da dikkate aldıkları ve kentin imajının tercihlerinde etkili olduğu söylenebilir.  Yaşı daha genç olan öğrencilerde özellikle barınma ve arkadaşlık ortamı gibi kavramları önemsedikleri görülürken, yaş ilerledikçe önemin daha çok şehir dışına kolay erişim olanakları olarak değiştiği tespit edilmiştir.  Cinsiyete göre bakıldığında ise, erkek öğrenciler barınma koşulları ve arkadaşlık ortamına çok önemli derken, bayan öğrenciler için en önemli unsurlar barınma koşullar ile şehir dışına kolay ulaşımdır. Bu sonuçlar, Eskişehir’in “üniversite kenti” imajını ve bu imajın kente yönelik olarak üniversite tercihlerinde öğrenciler tarafından dikkate alındı- ğını göstermesi açısından önemlidir. </Özetçe>
<Anahtar>destinasyon imajı, kent turizmi, üniversite pazarlaması, turizm pazarlaması, Eskişehir, Türkiye </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Anamur’un Turizme Yönelik Sosyo-Ekonomik Yapısı
</Başlık>
<Özetçe>Bu çalışma sahil turizminin belli bölgelerde yoğunlaşması sonucu alternatif turizm merkezleri ihtiyacının ortaya çıkması ile, Orta Akdeniz Bölgesinde yer alan Anamur ilçesinin sosyo-ekonomik bakımdan turizme hazır olup olmadığını ortaya koymak amacıyla yapılmıştır. Çalışmada ayrıca halen Anamur ilçesinin temel belirleyici ekonomik dinamiği olan tarımın; küreselleşme sürecinde özellikle az gelişmiş ülkeler aleyhine yaşanan dönüşümlerden olumsuz etkilenebileceği ve bu noktada turizmin alternatif sektör olmaktan çıkıp ana sektör konumuna gelip gelemeyeceği ve sonucunda ortaya çıkan ekonomik süreçlerin Anamur’un sosyo-ekonomik yapısında ne gibi sonuçlar yaşanabileceği konusunda kestirimlerde bulunmaya çalışılmıştır. Araştırmada; Anamur ilçesinde yaşayan Anamur halkının mevcut sosyo toplumsal yapısı içinde turizm olgusuna yönelik bakış açılarına yanıtlar aranmıştır. Araştırma evresinde Anamur’da yaşayan 1058 kişiyle yüz yüze görüşme yöntemli anket tekniği uygulanmıştır. Araştırma sonucunda elde edilen veriler SPSS programı ile değerlendirilmiş ve frekans analiz, faktör analizi, t testi, varyans analizi (ANOVA), korelasyon regresyon analizi yapılmıştır. Sonuç olarak, Anamur’un sahip olduğu mevcut turistik değerlerin turizmin gelişmesi bağlamında yeterli olduğu, ulaşım, alt ve üst yapı yatırım yetersizliği ve tanıtımın burada turizmin gelişmesini engelleyen en önemli faktörler olduğu, ayrıca ilçe tarım ekonomisinin (muz ve çilek) getirdiği ekonomik refahın turizm sektörünün gelişmesini engellediği, bunun aşılması içinde yerel halkın turizm eğitimi ve bilincinin arttırılması gerekliliği ortaya çıkmıştır. </Özetçe>
<Anahtar>Yerel halk, sosyo-ekonomik yapı, turizm, kırsal gelişme, Anamur, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İstanbul İlindeki Beş Yıldızlı Otel İşletmelerinde İşgören Sağlığı ve İş Güvenliği Uygulamaları ile Şirket Performansı Arasındaki İlişkinin İncelenmesi Üzerine Bir Araştırma </Başlık>
<Özetçe>İşgören sağlığı ve iş güvenliği uygulamaları koruma işlevi olarak insan kaynakları yönetiminin konusu içine girmektedir. İnsan kaynakları yönetiminin koruma işlevi kapsamında, işgörenlerin fiziksel ve ruhsal varlıklarının korunması ön plandadır. Halbuki ülkemizde koruma işlevine ilişkin önlemler işverenlerce, hizmete engel olduğu şeklinde görüldüğünden ve maddi külfet olarak değerlendirildiğinden yeterince destek görmemektedir. Türkiye’de işgören sağlığı ve iş güvenliği (İSİG) uygulamalarının üretim sektöründe önemli olarak değerlendirildiği ve bu konuda akademik çalışmalar yapıldığı, buna karşılık hizmet sektöründe konunun pek fazla incelenmediği görülmüştür.  Bu eksikliğin giderilmesi amacıyla çalışma İstanbul ili dahilindeki beş yıldızlı otel işletmelerinde işgören sağlığı ve iş güvenliği (İSİG) uygulamaları ve bu uygulamaların şirket performansıyla ilişkisini incelemektedir. Araştırmada hipotez testlerinin yanı sıra, tanımlayıcı istatistik olarak ortalamalar kullanılmıştır. İKY çalışanlarının İSİG uygulamalarına bakışı ve bu uygulamaların şirket performansı ile ilgili göstergelerle ilişkisi doğrultusundaki hipotezler test edilmiştir.  Veri analizinde ilişkileri görmek amacıyla nonparametrik testlerden Ki-kare analizi ve Mann-Whitney-U analizleri yapılmıştır. Araştırma sonucunda elde edilen veriler SPSS for Windows istatistik programı ile değerlendirilmiştir.  </Özetçe>
<Anahtar>İşgören sağlığı ve iş güvenliği (İSİG), insan kaynakları yönetimi, İstanbul, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İş Tatmini ve Örgütsel Vatandaşlık Davranışı (ÖVD) Arasındaki İlişki: Çanakkale İlindeki Beş YıldızlıOtel İşletmesinde Bir Uygulama </Başlık>
<Özetçe>Çalışmada amaç, Çanakkale’deki beş yıldızlı bir otelde çalışan personelin işlerinden elde ettikleri tatmin ile örgütsel vatandaşlık davranışları (ÖVD) arasındaki ilişkinin incelenmesidir. Çalışmaya, 79 adet otel çalışanı katılmıştır. Katılımcılara, iş tatmini ile örgütsel vatandaşlık davranışı arasındaki ilişkiyi ölçmek için anket uygulanmıştır. Araştırma verilerinin incelenmesinde faktör analizinden, Pearson korelasyon testinden ve tanımlayıcı istatistiklerden (aritmetik ortalama, standart sapma) yararlanılmıştır. Araştırma sonucunda elde edilen veriler, SPSS for Windows istatistik programı ile değerlendirilmiştir.  Araştırma sonucunda, genel iş tatmini ile örgütsel vatandaşlık davranışı arasında orta düzeyde pozitif bir korelasyon bulunmuştur.  Ayrıca iş tatmininin, örgütsel vatandaşlık davranışı- nın “özgecilik, nezaket tabanlı bilgilendirme, vicdanlılık ve sivil erdem” boyutlarıyla da orta düzeyde pozitif bir ilişkisi bulunduğu tespit edilmiştir.  Böylelikle, bu oteldeki çalışanların iş tatmininin, örgütsel vatandaşlık davranışının açıklayıcısı konumunda olduğu düşünülebilir.  Bu durumun ise çalışanların işlerini daha istekli ve iyi bir şekilde yapmalarını sağlayacağı söylenebilir.  Böylelikle çalışan davranışları anlamlandırılabilecek ve yönlendirilebilecek sonuçta işletme başarısı arttırılabilecektir.  </Özetçe>
<Anahtar>İş tatmini, örgütsel vatandaşlık davranışı (ÖVD), Çanakkale, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Stratejik Turizm Planlaması: Çevresel Faktörlerin Plan
Bileşenlerine Dönüştürülmesi
</Başlık>
<Özetçe>Bu çalışmada turizmde sürdürülebilir gelişmeyi sağlamak adına stratejik planlama tekniğinden nasıl yararlanılacağına, bu bağlamda turizmle doğrudan ilişkili çevresel faktörlere ve bu faktörlerin nasıl birer plan bileşenine dönüştürüleceğine ilişkin bir değerlendirme sunulmuştur.  Kuram kapsamında sürdürülebilirlik ve sürdürülebilir turizm kavramları genel çerçevede tanımlanırken, turizmle ilişkili çevresel faktörlere ilişkin de derleyici bir tablo sunulmuştur.  Yine kuram başlığı altında stratejik planlama tekniğinin genel niteliklerine ve stratejik planlama sürecine ilişkin bilgi verilmiştir.  İki ana bölümden oluşan çalışmanın ilk bölümü, turizmde sürdürülebilirlik kavramının çevresel boyutuna ilişkin olarak, alt başlıklar halinde bir derleme sunmaktadır. İkinci bölümdeyse, turizmde gelişmenin sürdürülebilir kılınmasında stratejik planlama tekniğinden nasıl yararlanılabileceği üzerinde durulmaktadır ve sürdürülebilirliğin çevresel boyutunun yaşama geçirilmesine yönelik olarak örneklere yer verilmektedir. Birinci bölümdeki değerlendirmelerde ana yöntem, yurtdışında yapılmış benzer çalış- maları izlemek, turizmle çevre ilişkisi kapsamında çevresel analiz alanlarını belirlemek ve Türkiye’de ilgili analiz alanı kapsamındaki sorunları ve ilgili mevzuatı derlemek olmuştur.  Çalışmanın ikinci bölümünde izlenen yol ise, temelde çevre mühendisliği ve endüstri mühendisliği gibi iki ayrı disiplinin bilgi ve deneyimini, turizm gibi üçüncü bir alana dönük çalışmada sentezlemek olmuştur.  Turizm planlamasında göz önünde bulundurulması gereken çevresel faktörlerin nasıl stratejik planın bir bileşeni halini alacağına ilişkin yollar ve araçlar, kısmen yurtdışı örneklerinin incelenmesi kısmen de beyin fırtınasıyla saptanmıştır. </Özetçe>
<Anahtar>Sürdürülebilirlik, sürdürülebilir turizm, çevresel sürdürülebilirlik, stratejik planlama, stratejik turizm planlaması</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Otel İşletmelerinde Yönetici Yaratıcılığını Engelleyen Unsurlar Üzerine Nitel Bir Çalışma </Başlık>
<Özetçe>Otel işletmelerinin, rekabetçi çevre koşullarında yaşamlarını sürdürebilmek için yaratıcı ve yenilikçi olmaları gerekir. Örgütler, değişen koşullara uyum sağlamak için örgüt yapılarını, stratejilerini ve iş süreçlerini yeniden değerlendirmek zorundadırlar. Otel işletmelerinin yaratıcı örgüt kimliğine sahip olabilmeleri, yöneticilerin yaratıcılıklarını aktif bir şekilde kullanabilmelerine bağlıdır. Bu nedenle, çalışmada otel işletmelerinde yöneticilerin yaratıcılıklarını engelleyen unsurların neler olduğunu belirlemek amaçlanmıştır. Çalışma, niteliksel araştırma özelliğine sahiptir.  Veriler, yapılandırılmış görüşme yöntemi ile elde edilmiştir.  Araştırmada, yaratıcılığı engellenen bir yöneticiyi konu alan senaryodan yararlanılmıştır. Görüşmeler, Ankara’da biri yabancı zincire, diğeri ise yerli zincire bağlı beş yıldızlı iki otel işletmesindeki 14 yöneticiyle gerçekleştirilmiştir.  Veriler, frekans dağılımı ve nitel analiz yöntemlerinden betimsel analiz yöntemi ile analiz edilmiştir.  Yabancı zincire bağlı otel işletmesinde yöneticilerin maddi kaynak yetersizliğinden ve işe özgü özelliklerden kaynaklanan unsurlar nedeniyle yaratıcılıklarının engellendiği ortaya konmuştur.  Yerli zincire bağlı otel işletmesinde ise yöneticilerin yönetim tarzından ve örgüt ikliminden kaynaklanan unsurlar nedeniyle yaratıcılıklarının engellendiği saptanmıştır. Bu sonuçlar, otel işletmelerinde yaratıcılığın oluşabilmesi için uygun örgüt ikliminin gerektiğini göstermiştir.  </Özetçe>
<Anahtar>Yaratıcılık, yaratıcılığı engelleyen unsurlar, Ankara, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Dış Ticaret Açıklarını Kapatmada Turizm Geliri ve Turizm Sektörü Açısından Analizi </Başlık>
<Özetçe>Turizm sektörü, günümüzde dünyada en hızlı büyüyen ve gelişen bir sektör durumundadır. Liberal ekonomi doktrinin yayılması, bölgesel entegrasyonların güç kazanmasıyla birlikte turizm en önemli üçüncü sektör niteliği kazanmıştır. Gayrı safi milli hasılanın önemli bir bölümünü üreten bu sektör, diğer sektörlerdeki duraklamaya rağmen büyümesini sürdürmektedir. Bunda en büyük etken çalışma sürelerinin kısalması ve tatil sürelerinin artmasıyla ortaya çıkan boş zaman, ulaşım ve haberleşme olanaklarının artması ve teknolojik gelişmelerdir. Turizm sektörünün üretim, istihdam ve dış ticaret gibi iktisadi etkileri yanında; sosyo-kültürel, eğitim, sağlık ve çevreye olan etkileri nedeniyle tüm ülkelerin bu sektöre önem vermelerine neden olmaktadır. Dışa açık ekonomi politikası uygulayan, gelişmekte olan ülkelerde ortaya çıkan sürekli dış ticaret açıkları ciddi bir ekonomik problem oluşturmaya devam etmektedir. Turizm gelirlerinin bu tip ülkelerde dış ticaret açıklarını kapatan önemli bir gelir kalemi olması dolayısıyla da ayrı bir öneme sahiptir.  Türkiye ekonomisinin karşı karşıya bulunduğu enflasyon, işsizlik ve dış ticaret açığı sorunları içinde, dış ticaret açığı sorunu öne çıkmaya başlamış ve bu bir kriz nedeni olarak ortada durmaktadır. Bu çalışmada turizmin Türkiye’nin dış ticaret açıklarını kapatmadaki başarısı ele alınarak incelenecektir.  Çalışmada istatistiki veriler ve ikincil kaynaklar kullanılarak trend analizleri yardımıyla bir değerlendirme yapılacaktır. </Özetçe>
<Anahtar>Turizmin ekonomik etkileri, turizm geliri, dış ticaret ve turizm. </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Niş Pazarlamanın Turizm Sektöründe Uygulanması ve Bir Manisa Spil Dağı Turizmi Örneği </Başlık>
<Özetçe>Dünya genelinde yaşana değişimler turizm sektörünü de etkilemektedir. Turizm sektöründe yeni akımlar gündeme gelmektedir. Bu akınlardan turizmde niş pazarlar oluşturma oldukça çekici ve etkili bir yöntemdir. Pazarlamanın konusu içinde yer alan niş pazar yerinde ve doğru uygulandığında, bütün bir pazara hakim olmaya çalışarak harcanacak maddi ve manevi zararların önüne kesecek bir düşüncedir. Bu düşünce turizm sektörüne uygulandığında sadece tek bir yönden pazara yaklaşılarak daha özel imkânlar sunulması hedeflenmektedir. Tabi bu noktada niş pazarın etkin bir şekilde uygulanması gerekmektedir. Araştırmamızdaki temel amaç; niş pazarlamanın Spil Dağı turizmine uygulanmasıdır. Manisa il sınırları içinde yer alan Spil Dağının bir niş Pazar uygulaması olarak ele alınması hedeflenmektedir. Niş pazarın nasıl ve ne şekilde uygulanacağı adım adım incelenecek ve uygulamaya yönelik önerilerde bulunulacaktır. Spil Dağının yeterince gözler önüne serilemeyen tarihin ve mitolojik hikayelerin ortaya çıkarılması sağlanacaktır. Pek çok uygarlığa ev sahipliği yapan Spil Dağının tarihte sahip olduğu ihtişamı bir niş pazar olarak ne çok çekici etmen taşıdığını vurgulayacaktır. Bunun yanında Spil Dağı turizmine katılan yerli ve yabancı turistlerin gereksinmelerini belirleyerek, tatmin edilmeyen boşlukları bulmak ve bunları karşılamak için niş pazarlama uygulamasını gerçekleştirmektir.  Aynı zamanda niş turizm pazarlamasında pay almak isteyen işletmelere neler yapmaları gerektiği hakkında bilgilendirmektir.  </Özetçe>
<Anahtar>Niş pazarlama, pazarlama stratejileri, pazar bölümlendirme, Spil Dağı, Manisa, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Türkiye’deki Kuş Gözlemcilerinin Profili
</Başlık>
<Özetçe>Doğal alanlara yapılan seyahatler ve açık hava rekreasyon faaliyetleri, dünya turizm endüstrisinin en hızlı büyüyen bölümünü oluşturmaktadır. Yapılan bir araştırmaya göre, 2002 yılında 69 milyon yetişkin Amerikan kuş gözlemciliği faaliyetine katıldığı bildirilmektedir. Türkiye’deki kuş gözlemcilerinin profilini ortaya koymak üzere bir araştırma yapılmıştır. Geliştirilen anket internet üzerinden 2005 YıHaziran-Aralık ayları arasında uygulanmıştır. Araştırma sonuçlarına göre, Türkiye’deki kuş gözlemcilerinin büyük çoğunluğu genç, bekar olan erkeklerdir. Önemli bir bölümü en az lisans eğitimine sahip olup, yüksek gelir grubu içinde yer almaktadır. Ayrıca, Türkiye’deki kuş gözlemcilerinin, yılda genellikle 4-5 kez kuş gözlemek amacıyla küçük gruplar halinde seyahate çıktıkları ve gittikleri bölgelerde ortalama olarak 2.54 geceleme yaptıkları anlaşılmaktadır. </Özetçe>
<Anahtar>Kuş gözlemciliği, kuş gözlemcileri, Türkiye </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>İş Bulma Sürecinde İnternetin Önemi: Turizm Öğrencilerine Yönelik Bir Araştırma </Başlık>
<Özetçe>İnsanların hayattaki başarılarını etkileyen en önemli unsurlardan biri meslek hayatlarına “doğru iş” seçerek başlamış olmalarıdır. “Doğru iş” çok para kazandıran iş demek değildir. “Doğru iş”, kişinin bilgi ve yeteneklerini en iyi şekilde değerlendirileceği ve o işi yapmaktan mutluluk duyacağı iştir.  Ancak ülkemizin en büyük sorunlarından biri olan işsizlik nedeniyle bireyler çalışmakta mutluluk duyacakları işlerden ziyade buldukları işlerde çalışmak zorunda kalmaktadırlar. Bu durum en çok üniversiteden yeni mezun olmuş gençleri etkilemektedir. Bu bağlamda bireylerin iş bulma sürecinde bireysel çabaları önem kazanmaktadır. Bireyler kendi yetenek ve eğitimlerine uygun işi bulabilmek amacı ile çeşitli iş bulma yöntemlerini kullanmak zorundadırlar. Aynı şekilde internetin insan kaynakları alanında da kullanılması iş arayanlara zaman-mekan ve para sınırlılığını ortadan kaldıran bir fırsat olarak karşımıza çıkmaktadır. Dünyada ve ülkemizde interneti kullanarak iş bulanların sayısı hızla artmaktadır. İnternet kullanıcıları internetteki sitelere girerek; kişilik envanteri, kariyer testi yapabilmekte, iş başvurularını “on-line” olarak yapıp gelişimi izleyebilmekte ve hatta yabancı bir ülkedeki işyerine başvuru yapabilmektedir. Ülkemizde şu anki işlerini internet üzerinden bulanların sayısı her geçen yıl bir önceki yıla göre % 50’nin üzerinde artış göstermektedir. Bu bağlamda Akdeniz Üniversitesi Turizm İşletmeciliği ve Otelcilik Yüksekokulu son sınıf öğrencilerinin iş bulma sürecinde tüm yöntemler içersinde interneti ne derece etkin kullandıkları ve internet aracılığı ile iş bulma hakkındaki düşünceleri araştırılmıştır. </Özetçe>
<Anahtar>İnternet, insan kaynakları, iş bulma süreci, Antalya, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kapadokya Destinasyonunda Müşteri Memnuniyetinin Ölçülmesi
</Başlık>
<Özetçe>Bu çalışmanın amacı; (1) Kapadokya destinasyonuna gelen turistlerin konaklama, restoran, bar ve eğlence, ulaşım, alışveriş ve genel olarak Kapadokya bölgesi ile ilgili hizmetlerin genel memnuniyet düzeyine etkisini araştırılması ve (2) genel memnuniyetle, bölgeyi tekrar ziyaret niyeti ve başkalarına tavsiye etme niyeti arasındaki ilişkinin tespit edilmesidir. Veri toplama aracı olarak anket tekniği kullanılmıştır. Kasım 2005- Ocak 2006 tarihleri arasında Kapadokya’ya gelen turistlerden 184 geçerli anket toplanmıştır. Çalışmanın sonucunda; ulaşım ve genel olarak Kapadokya bölgesi hizmetlerinin genel memnuniyet üzerine pozitif etkisi olduğu ortaya çıkmıştır. Genel memnuniyetin, tekrar ziyaret niyeti üzerinde anlamlı bir etkisi tespit edilmezken, başkalarına tavsiye etme niyeti üzerine anlamlı bir etkisi olduğu bulunmuştur. 
</Özetçe>
<Anahtar>Müşteri memnuniyeti, hizmet kalitesi, Kapadokya Bölgesi, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Kariyer Uygulamaları ve Duygusal Zeka: Beş Yıldızlı Otel İşletmesinde Bir Araştırma </Başlık>
<Özetçe>Çalışmanın amacı, yöneticilerin kariyer uygulamalarında ağırlıklı olarak kullandıkları işe alma, terfi, transfer, eğitim, yedekleme, işten ayrılma ve emekliliği kapsayan kariyer uygulamalarında, duygusal zeka özelliklerinden ne ölçüde yararlandığının belirlenmesidir. Araştırma için Eskişehir’de bulanan beş yıldızlı ulusal bir zincir otel işletmesi seçilmiş ve çalışma, otel genel müdürü ve 10 departman müdürü (önbüro, satış pazarlama, yiyecek-içecek, halkla ilişkiler, muhasebe, aktivite organizasyonları, mutfak, satın alma, teknik servis, kat hizmetleri departmanları yöneticileri) olmak üzere toplam 11 kişiden toplanan görüşme sonuçlarına dayandırılmıştır. Veriler sayısal azlığı nedeniyle manuel olarak değerlendirilmiş ve değerlendirmelerde içerik analizinden yararlanılmıştır. Elde edilen sonuçlara göre, eğitim en fazla önem verilen ve tüm yöneticiler tarafından desteklenen bir kariyer uygulaması olarak saptanırken; yedekleme konusunun fazla tercih edilmeyen bir kariyer uygulaması olduğu belirlenmiştir.  Yöneticilerin bu uygulamalarda duygusal zeka yeteneklerine verdikleri önem durumu ile ilgili olarak ise, işbirliği ve özgüvenin önemli olduğu ve tüm yöneticilerin bunu desteklediği ancak, motivasyon ve iyimserlik özelliklerinin yöneticiler tarafından fazla önemli görülmediği yolunda bulgulara ulaşılmıştır. </Özetçe>
<Anahtar>Kariyer uygulamaları, duygusal zeka özellikleri, içerik analizi, konaklama sektörü, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Turizm</Etiket>
<Başlık>Örgüt İçi Sorun Bildirme: Otel İşletmelerinde Farklı Yönetim Düzeylerindeki Yönetici Algılamalarına Yönelik Bir Araştırma
</Başlık>
<Özetçe>Bu çalışmada, otel işletmelerinde farklı yönetim düzeylerinde çalışan yöneticilerin sorun bildirmeyle ilgili algılamaları değerlendirilmekte, sorun bildirmeye yönelik yönetici algılamalarının yönetim düzeyleri itibariyle herhangi bir farklılaşma gösterip göstermediğinin belirlenmesine çalışılmaktadır. Araştırma örneklemini, Türkiye’deki 4 ve 5 yıldızlı otel işletmelerinin farklı yönetim kademelerinde görev yapan 151 yönetici oluşturmaktadır. Araştırmada e-posta ile anket yöntemi kullanılmıştır. Bulguların değerlendirilmesinde; frekans ve ortalamalardan, Kruskall Wallis H ve Mann Whitney-U Testlerinden yararlanılmıştır. Araştırma sonucunda, daha önceki araştırmada bireysel eğilim, örgütsel eğilim, örgüt içi iletişim, işini kaybetme korkusu ve çevresel duyarlılık olarak belirlenen sorun bildirme faktörlerinin bu araştırmada da etkili olduğu ve sorun bildirmenin otel yöneticileri tarafından (X=3,34) % 90 üzeri bir destekleme oranıyla kabul edildiği saptanmıştır. Yöneticilerin sorun bildirme ile ilgili algılamalarının (0,05 anlamlılık düzeyinde, p 0,05) orta düzey yöneticilerinin konuyu daha az desteklemelerine bağlı olarak farklılaştığı yönünde bulgulara ulaşılmıştır. Ayrıca, üst ve alt düzeydeki yöneticilerin sorun bildirme eylemini orta düzey yöneticilerden daha fazla olumlu algıladıkları (destekledikleri) da ulaşılan sonuçlar arasındadır. Bu sonuçlar, otel işletmelerinde sorun bildirme sisteminin önemsenmesi ve otel işletmelerinde sorun bildirme sistemine işlerlik kazandırılması açısından önemlidir. </Özetçe>
<Anahtar>Sorun bildirme, otel yöneticileri, yönetici algılamaları, örgüt içi iletişim, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>

 
<makale>
<Etiket>Turizm</Etiket>
<Başlık>Bölgesel Turizm Planlaması ve Pazarlaması: Mardin Üzerine Örnek Bir Çalışma </Başlık>
<Özetçe>Bu çalışmada neden-sonuç ilişkileri ile “turizm planlaması” incelenerek turizmde planlamanın önemi vurgulanmakta, bölgesel turizm planlamasının planlama içindeki yeri ve önemi belirtilerek turizm planlama türlerinden bahsedilmektedir. Çalışmada; teorik olarak bahsedilen bölgesel turizm planlama unsur ve aşamaları, Mardin örneği bağlamında irdelenmektedir. Mardin İlinin önemli tarihselkültürel-doğal zenginliklere ve iyi bir turizm potansiyeli ve çeşitliliğine sahip olması Mardin’in bu çalışma için tercih nedeni olmuştur.  Mardin ve çevresinin bir turizm bölgesi olarak tanımlanması adına önce bir envanter çalışması yapılmış, bölgesel çekicilikler değerlendirilmeye tabi tutulmuştur.  Çekiciliklerin üzerine ulaştırma sistemi, bölgedeki konaklama işletmeleri, iletişim sistemi ve yerel toplumsal değerler ile toplumun turizme karşı tutumu değerlendirilmiş ve hedef pazarın belirlenmesi adına bir “pazar analizi” yapılmıştır. Mardin’in turizm pazarında en iyi biçimde değerlendirilmesi için doğru turizm hedeflerinin ve tanıtım faaliyetlerinin belirlenmesi ve “bölge imajı”nın yaratılması gerekmektedir. Çalışma, bu bakış açısı ile Mardin’in genel bir değerlendirmesi ve durum analizini yaparak ve sürdürülebilirlik teması bağlamında, fırsatların en iyi biçimde değerlendirilebilmesi için “bölgesel turizm planlaması” yapılmasının zorunluluğuna dikkat çekmektedir. </Özetçe>
<Anahtar>Turizm planlaması, bölgesel turizm planlaması, destinasyon pazarlaması, turistik imaj, Mardin, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Tüketicilerin Otel Seçiminde Etkili Olan Faktörlerin Belirlenmesine Yönelik Bir Araştırma </Başlık>
<Özetçe>Bu çalışma, tüketicilerin otel seçiminde etkili gördükleri faktörleri tespit etmek amacıyla gerçekleştirilmiştir.  Bu amaçla Sakarya ilinde anket çalışması yapılmıştır. Bulgular, otel özelliklerine yönelik bazı faktörlerin algılanmasında, demografik özelliklere göre farklılık olduğunu göstermektedir. Ayrıca seyahat amacı ve otel seçimine yönelik bilgi kaynaklarının da önemli olduğu görülmüştür.  </Özetçe>
<Anahtar>Otel pazarlaması, satın alma süreci, tutumlar, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Kâr Amacı Gütmeyen Kuruluşlarda Toplam Kalite Yönetimi Kapsamında Müşteri Memnuniyetinin Ölçülmesi: Polis Rehabilitasyon Tesisleri Örneği </Başlık>
<Özetçe>Çalışmada kâr amacı gütmeyen kuruluşlarda, müşteri memnuniyetinin ölçülmesinin önemi toplam kalite yönetimi kapsamında ele alınmıştır. Daha sonra müşteri memnuniyetini belirleyen unsurlara kuramsal çerçeve bazında kısaca değinilerek bir alan araştırması yapılmıştır. Anketin ölçeği kuramsal çerçeveden hareketle eşit aralıklı ifadelerle oluşturulmuştur.  Alan araştırmasında anket tekniği kullanılarak, polis rehabilitasyon tesisleri değerlendirilmiştir.  Ege bölgesinde yer alan ve yaz aylarında açık olan iki tesiste kalan müşterilere tesadüfî örneklem çerçevesinde anket uygulanmış ve önceden saptanan örneklem sayısı kadar veri toplanmıştır. Toplanan veriler öncelikle yapısal geçerlilik açısından test edilmiş ve bağımsız değişkenlerin konaklama kalitesi, personel kalitesi, genel tesis kalitesi, yiyecek-içecek kalitesi, ulaşım ve eğlence-yan hizmetler başlıkları altında toplandığı saptanmıştır. Yapısal geçerlilik analizi sonucuna göre, bağımsız değişkenlerin toplam varyansı açıklama oranı 0,644’ tür.  Verilerin güvenilirliğini ölçmek amacıyla yapılan analizde güvenilirlik katsayısı (Cronbach’s alpha) 0,913 olarak saptanmıştır. Daha sonra hipotez testleri yapılmıştır. Bunların sonucunda gerçekleştirilen çoklu regresyon analizinde, ele alınan bağımsız değişkenlerin, genel müşteri memnuniyetini açıklama oranı (R 2 ) 0,82 olarak tespit edilmiştir.  </Özetçe>
<Anahtar>Müşteri memnuniyeti, toplam kalite yönetimi, müşteri beklentileri, kâr amacı gütmeyen kuruluşlar, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Yiyecek İçecek İşletmelerinde Hizmet Kalitesi İle İlgili Müşteri Algılamaları </Başlık>
<Özetçe>Bu çalışmada, Anadolu Üniversitesi Taş Bina Restoranda hizmet kalitesinin boyutları ve bunlara yönelik müşteri algılamalarının belirlenmesi amaçlanmıştır. Veri toplama aracı olarak SERVPERF tekniği ile geliştirilmiş anket formundan yararlanılmıştır. Daha önce yapılan çalışmalarda kullanılan kriterlerden yararlanarak yemek, hizmet, atmosfer, yerleşim/donanım, kolaylık ve değer/fiyat olarak belirlenen altı boyut ve 33 ifadeden oluşan anket formu 169 kişiye uygulanmıştır. Ayrıca, öğlen ve akşam hizmetlerine ilişkin müşteri algılamalarında fark olup olmadığı değerlendirilmesi için anket, öğlen ve akşam iki öğün şeklinde uygulanmıştır. Toplanan verilerin değerlendirilmesinde, frekans tabloları, yüzdeler, ortalamalar ve Mann-Whitney U testinden yararlanılmıştır. Sonuç, müşterilerin % 75 oranında 3.15 ortalama ile “katılıyorum” seçeneğini desteklediklerini ve verilen hizmetlerden memnun olduklarını göstermektedir. Ancak, müşterilerin % 25’i verilen hizmetleri “katılmıyorum” seçeneği ile cevaplayarak, bazı hizmetleri kaliteli algılamadıklarını ortaya koymuşlardır. Olumsuz olarak algılanan bu hizmet türleri, yöneticiye ulaşamama, özel müşteri isteklerinin hatırlanmaması, ilgi noksanlığı ve mönü kartının çekici olmadığı yolundadır. Akşam müşterileri (95.53) ve öğlen müşterilerinin (78.74) hizmetin kalitesi ile ilgili algılamaları arasında, 0.05 anlamlılık düzeyinde farklı- lık olduğu saptanmıştır. Bu fark, akşam müşterilerinin hizmetleri daha kaliteli olarak algılamalarından kaynaklanmaktadır. </Özetçe>
<Anahtar>Yiyecek-içecek işletmeleri, hizmet kalitesi, müşteri tatmini, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Kurumların Yerel ve Küresel İlişkileriyle Tanımlanan Alternatif Bir Turizm KalkınmasıAnlayışı </Başlık>
<Özetçe>Yerel kalkınma kentlerin küresel ölçekte temsil edilebilmeleri için ulaşmak ve sürdürülebilir kılmak istediği niteliksel ve niceliksel bir gelişmişlik seviyesine işaret etmektedir. Bu noktada, turizm bir hizmet sektörü olarak kentler için yerel kalkınmayı sağlamada önemli bir sektör olarak ortaya çıkmaktadır. Ancak kentlerin turizmle kalkınma sağlamasında kritik olan faktörler hakkında çok şey bilinmemektedir. Yerel kalkınma yazınında, artık, kurumsallaşma ve kurumların yerel ve küresel ilişkileri yerel kalkınmayı sağlamada kritik faktörler olarak ele alınmaya başlanmıştır. Turizmde ise sektördeki kırılganlığı azaltmak için konaklama, ulaşım ve diğer ilgili alt sektörler ile yerel ve küresel ölçekte dayanışma ve yarışma temelli işbirlikleri ve ortaklıkların kurulması, yerel kalkınma yazınındaki tartışmalar doğrultusunda turizm kalkınmasında da kurumsallaşmanın ve kurumlar arası ağların, ilişkilerin önemli bir yere sahip olduğunu göstermektedir. Bu çalışmanın amacı da yerel kalkınma yazınının ışığında turizmin bir ağ tipi örgütlenme olduğunu ve turizm kalkınması için ağ tipi örgütlenme biçiminin kritik bir faktör olduğunu ortaya çıkarmak ve bu sayede turizm ve yerel kalkınma ilişkisini yeniden tanımlamaktır. Bu kapsamda, kalkınma ve turizm yazınında tartışılan kavramların ve örneklerin bir derlemesi yapılmaya çalışılarak bunun yanında turizmde kurumlar arası ilişki biçimlerinin tiplerine göre yerel ve küresel ölçekte yeni bir sınıflama geliştirilecektir.  Geliştirilen bu yeni sınıflama üzerinden tanımlanacak olan işbirliği tipleri, Türkiye’deki örnekleri üzerinden tartışılacaktır. </Özetçe>
<Anahtar>Turizm kalkınması, kurumsallaşma, yerel ve küresel ağlar</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Yiyecek İçecek İşletmelerinde Menü Kartlarının Tanzimi ve Bir Uygulama </Başlık>
<Özetçe>Yiyecek içecek işletmeleri, günümüz işletmeleri içerisinde hızla büyüyen ve çok farklı müşteri isteklerini bir prosedür çerçevesinde karşılamaya çalışmaktadırlar. Bu prosedür içerisinde menü kartı, işletme fikrinin doğuşundan başlayıp tüm süreçlere etki etmektedir. Bu kadar önemli olmasına rağ- men gerek günlük gerekse ticari yaşantımızda menü kartlarında gerekli hassasiyetin gösterilmediği gözlemlenmiştir.  Menüler zaman içerisinde çok farklı ve hızlı değişimler göstermektedir. Bunları müşterilere göstermek ve beğenisini kazanmak menü kartlarının temel amaçları arasında yer almaktadır. Bu nedenle menü kartları şekil, içerik, dikkat çekicilik, pazarlama ve fiziksel özellikler açı- sından önemli değişimler yaşamaktadır. Bu değişimler işletmelerin yeni arayışlar ve uygulamalara yönelmelerine neden olmaktadır. Bu nedenle uygulamadaki menü kartları analiz edilerek hangi bilgileri içerdiği, nelerin satışının yapıldığı, satışları artırmak için ne şeklide kullanıldığı vbı konulara ilişkin anket çalışması yapılarak bilgiler derlenmiştir.  Çalışmamız Erzurum’da bulunan turistik ve belediye belgeli yiyecek içecek işletmeleri üzerinde yapılmıştır. Hazırlanan anket formu ile durum tespiti yapılmıştır. Elde edilen veriler SPSS istatislik programında değerlendirilmiştir.  Çalışmamızda verilen cevapların frekans dağılımları belirlenerek yüzdelik olarak ifade edilmiştir.  Bu çalışma sonuçunda elde edilen verilerin dikkat çekici olanların bir kısmı şöyledir. %77 yazılı bir menü kartı bulunmaktadır. Bunların %12.9 birden fazla dille yazılmıştır. Ayrıca menü kartlarının %4,8 yemeklerin kalori miktarları yazılıdır. Çocuklara yönelik olarak %17.7 menü bulunmaktadır. Menüde yiyecek ve içecekler hakkında %19,4 açıklama bulunmaktadır. Bu sonuçlar yiyecek içecek işletmeleri yönetimi açısından değerlendirilmiştir.  Menü kartlarının istenilen niteliklere ve özellikleri taşımadığı, hazırlayıcıların bu konuda eğitimli olmadığı, mevcut menü kartlarının değiştirilmesi gerektiği ve sektör çalışanlarına bu konuda eğitim verilmesi gerektiği tespit edilmiştir.  </Özetçe>
<Anahtar>Menü kartları, menu dizaynı, yiyecek ve içecek işletmeciliği, Erzurum, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Türk Kültürünün Dünyaya Açılan Penceresi Antalya’da Kırsal Turizm Potansiyeli: Kuzca Köyü Örneği </Başlık>
<Özetçe>Ülkemizde turizm açısından çekici yörelerin büyük bir kısmı kıyı yerleşimleri olmakla beraber, kırsal yerleşmeler de önemli bir turizm potansiyeli oluşturmaktadır. Bu potansiyel içerisinde, kırsal kültür, doğal çevre ve tarımla bütünleşen, diğer turizm türleriyle son derece kolay entegre olabilen kırsal turizm, var olan turizm türlerinin alternatifi ya da tamamlayıcısı olarak önemini her geçen gün daha da artırmaktadır. Doğal kaynaklara dayalı, kırsal yerleşmelerle iç içe bir turizm türü olan kırsal turizmde esas amaç köyde, çiftlikte, dağ evinde vbı yerlerde konaklayarak, kırsal kültürle tanışıp kaynaşarak bir tatil geçirmektir.  Türkiye’nin her bir tarafına kum taneleri gibi dağılmış 65.000’den fazla kır yerleşmeleri kendine özgü çok zengin kültür değerlerini bünyesinde barındırmaktadır. Türkiye’nin güneyinde Akdeniz Bölgesi’nde yer alan Antalya, kır ve kır altı yerleşmelerindeki kıra özgü beşerî, fizikî ve ekonomik coğrafya özellikleri ile değişik mesken tiplerinden oluşan zengin bir kırsal turizm potansiyeline sahiptir.  Ayrıca kentin dünya turizmindeki yeri ve var olan turistik alt yapı ve donanımları ise zaten turizm içerisinde bir bütünün parçası olan kırsal turizm faaliyetleri için sonsuz olanaklar sunmaktadır. Bu bildiride Antalya’nın Kumluca ilçesi Kuzca köyünün kırsal turizm potansiyeli değerlendirilerek, ildeki turizmin çeşitlendirilmesinde kırsal turizmin rolünün ortaya konulması hedeflenmiştir.  </Özetçe>
<Anahtar>Turizm coğrafyası, alternatif turizm kaynakları, kırsal turizm, Kuzca köyü, Antalya, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Japon Turizm Pazarının Türkiye’deki Karşılayıcı Acentalar Açısından İncelenmesi </Başlık>
<Özetçe>Bu çalışma ile, Türk turizminde önemli bir yeri olan Japon pazarının Türkiye’deki karşılayıcı acentalar gözüyle bir analizini yapmak ve sektörün bu pazara yönelik daha etkili nasıl pazarlama yapabileceğini irdelemek hedeflenmektedir. Bu çerçevede, Türkiye’deki özellikle Japon pazarına yönelik çalışan ve bu alanda önemli bir karşılayıcı seyahat acentası olan Gemini Turizm’in daha iyi ve daha büyük pazar payı adına yürüttüğü anket ve araştırmalardan, onların veri tabanlarından faydalanılmış ve ayrıca Japonya turist pazarına yönelik çalışan kişilerle görüşmeler yapılmıştır. Araştırma ile, yapılan literatür araştırması ve kullanılan verilerin ışığında Japon ziyaretçilerin Türkiye’ye ziyaret sebeplerini saptamak, Japon pazarının ihtiyaç ve beklentilerini anlayabilmek, Türkiye’ye seyahat etme zorluklarını (varsa) ve bunların nasıl aşılacağını belirlemek, Japonya’daki Türkiye imajının güçlü ve zayıf yönlerini ve ziyaretçiler üzerindeki etkilerini ortaya koymak ve buradan hareketle Japon ziyaretçilerin yeniden Türkiye’ye ziyaretleri konusunda çıkarımlarda bulunmak amaçlanmıştır. Çalışmada sırasıyla Japonya’daki turizm pazarı, yapısı ve potansiyeli itibariyle incelenecek ve seyahat trendleriyle ortaya konacak, ardından Türkiye’ye gelen Japon turist profili çizilmeye çalışılacak, Türkiye’nin Japonya’da pazarlanması ve seyahat acentaları ile Japon turist pazarının ilişkisi ve Türkiye’deki işleyişi incelenerek karşılayıcı acentaların pazarı ne yönde etkiledikleri irdelenecektir.  Japon turist pazarına ve Japon turist profiline daha iyi hizmet edilebilmesi için bazı çıkarımlarla çalışma son bulmaktadır. </Özetçe>
<Anahtar>Destinasyon pazarlaması, Japon turizmi, karşılayıcı acentalar, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Konaklama İşletmeleri Yöneticilerinin Stres Nedenlerinin Belirlenmesinde Cinsiyet Faktörü: Adana’da Ampirik Bir Araştırma </Başlık>
<Özetçe>Stres, son yıllarda sıkça duyulan ve kullanılan bir kelime olmakla birlikte, stres kavramı literatürde uzun yıllardır hem nedenleri, hem de sonuçları açısından çeşitli araştırmalara konu olmuştur.  Sektörün kendine özgü yapısı nedeniyle, günlük iş hayatları kapsamında çeşitli kritik kararlar verme durumunda kalan otel yöneticileri açısından da stres, önemli bir problem olarak kabul edilmektedir. Bu çalışmada, Adana ilinde faaliyet gösteren dört ve beş yıldızlı otel işletmelerinde görev yapan orta ve üst kademe yöneticilerinin stres nedenlerinin ve yoğunluğunun ortaya konulmasında cinsiyet faktörünün belirleyici olup olmadığının tespit edilmesi amaçlanmıştır. Bu kapsamda, ilgili otel işletmelerinde çalışan toplam 62 yöneticiye Stres Düzeylerinin ve Kaynaklarının Belirlenmesine Yönelik Anket uygulanmış ve söz konusu ölçekten anlamlı sonuçlar çıkarabilmek, literatüre katkı yapabilmek amacıyla ölçe ** ğin güvenilirlik ve geçerlilik boyutları dikkate alındıktan sonra, cinsiyet bağımsız değişken alınarak % 5 anlamlılık seviyesinde t testi uygulanmıştır. Elde edilen bulgulardan, yeteneklerin kullanımı, iş arkadaşları ile geçimsizlik, üstlerle anlaşmazlık, müşterilerin haksız talepleri ve işyerinde dedikodu gibi stres kaynakları konusunda kadın ve erkek yöneticilerin farklı düşündükleri tespit edilmiştir.  </Özetçe>
<Anahtar>Stres, örgütsel stres, konaklama işletmeleri, Adana, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Alanya’ya (Antalya) Yönelik Avrupalı Göçü: Özellikler ve Etkiler </Başlık>
<Özetçe>Türkiye, 1990’larla birlikte yeni göç türleriyle karşı karşıya kalmıştır. Söz konusu dönemde, Türkiye’ye yönelik göçler arasında sığınmacı hareketleri, yasadışı göçler ve tatil yörelerine yönelik Avrupalı göçleri dikkati çekmektedir. Çalışmamız, Türkiye’ye yönelik yeni göç türleri içinde, tatil yörelerine doğru gerçekleşen Avrupalı göçüne dikkat çekmekte ve konuyu Alanya örneğinde ele almaktadır. Araştırma, Alanya’da yaşayan 118 göçmene ve ilçede bulunan 31 emlak şirketine uygulanan anketler yoluyla toplanan verilere dayanmaktadır. Araştırma, söz konusu göçe yol açan itici ve çekici faktörler ile göçün etkileri ortaya koymaktadır. İlçedeki en büyük göçmen grubunu Almanlar oluşturmaktadır ve Almanları, Hollandalılar ile İskandinavlar izlemektedir. Göçe yol açan en önemli faktörler, Alanya’nın uygun iklim koşulları, düşük yaşam giderleri ve Türkiye’deki sıcak insan ilişiklerdir. Göçmenler, Alanya’nın yerleşim ve nüfus yapısı üzerinde etkili olmuşlar ve kültürlerini göç yoluyla taşıyarak kentin kültürel görünümünde önemli değişikliklere yol açmışlardır. </Özetçe>
<Anahtar>Göç, yaşlı göçleri, turizmle bağlantılı göçler, Alanya, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Avrupa Birliği Bölgesel Politikasıİçinde Turizmin Yeri </Başlık>
<Özetçe>Avrupa bütünleşmesinin derinleşmesi yönünde atılan adımların sürdürülebilirliği bunların olumsuz etkilerini hafifletecek politikaların varlığıyla güvence altına alınmaya çalışılmıştır. Bu nedenle ekonomik ve sosyal uyum Avrupa bütünleşmesini ileri seviyede sağlamak için gereklilik olarak görülmüştür.  Bölgesel politika diğer bir ifadeyle uyum politikası, bir yandan dünyanın en zengin ülkeler grubunu oluşturan diğer yandan bölgelerarası farklılıkların ön plana çıktığı AB’de, sağladığı mali dayanışma araçlarıyla bütünleşme hedefleri açısından güçlü bir etken olarak ortaya çıkmaktadır. Bu bağlamda, turizmin öneminin bölgesel politikalar açısından değerlendirilmesi çalışmanın amacınoluşturmaktadır. Çalışma, Avrupa bütünleşmesi hedefine turizmin katkısını göstermesi açısından önem taşımaktadır. Çalışma literatür taramasına dayalı olarak AB bölgesel politikasının nedenleri, tarihsel gelişimi, hedefleri ve uygulama araçlarını ele almakta ve örnek olaylar ışığında turizm boyutunu değerlendirmektedir. </Özetçe>
<Anahtar>Avrupa Birliği, turizm polikası, bölgesel turizm</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Gelişmekte Olan Bir Turizm Pazarı: Engelli Turizmi </Başlık>
<Özetçe>Engellilerin toplum içinde, eşit koşullarda yaşamaları, tüm toplumlar için öncelikli konulardan bir tanesidir. Bu nedenle, engellilerin tüm insanların temel haklarından olan ve toplumları bir araya getiren turizm faaliyetlerinin içinde bulunması çok önemlidir. Engelli turizmi, engellilerin oluşturduğu pazar bakımından da ülkeler ve turizm işletmeleri için değer taşımaktadır. Bu çalışmanın amacengellilerin dünyada ve Türkiye’de özellikli bir turizm pazarı olarak sahip oldukları potansiyeli, engelli turizmine yönelik uygulamaları ortaya koymak ve bu alanda yürütülen akademik çalışmaların ve uygulamaların güçlenmesi ve bu pazara yönelik faaliyetlerin geliştirilmesi için önerilerde bulunmaktıBu çalışmada, ikincil veri kaynaklarından yararlanarak dünyada ve Türkiye’de engelli turizmi ile ilgili literatür taraması yapılmaktadır. Engelliler seyahatleri sırasında, çevresel, ekonomik, sosyal ve davranışsal engellerle karşılaşmaktadırları Bu, engellerin ortadan kaldırılması turizm işletmeleri açısından maliyet artışı anlamına geldiği için tercih edilmemektedir. Diğer taraftan, Türkiye, engelli turizmine yönelik yeterli altyapıya ve yasal çerçeveye sahip değildir. Bu yaklaşım, hem çağdışı hem de ekonomik olarak dar görüşlüdür.  Dünyadaki engellilerin sayısının dikkat çekici olması ve engellilerin genellikle tek başlarına değil, refakatçileri ile seyahat ettikleri düşünüldüğünde, engelliler, turizm işletmeleri bakımından gözden kaçırılamayacak bir pazar anlamına gelmektedir. Türkiye’de ise seyahat ve konaklama hizmetlerinin engellilerin erişimi için uygun hale getirilmesi ve faaliyetlerin artırılarak engelli turizminin geliştirilmesi Türkiye’ye Akdeniz ülkeleri arasında karşılaştırmalı üstünlük sağlayacaktır. </Özetçe>
<Anahtar>Turizm pazarlaması, engelli turizmi, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Turizmin Ekonomik, Sosyal ve Çevresel Etkileri Üzerine Bir Alan Araştırması: Orhaniye Köyü (Marmaris) </Başlık>
<Özetçe>Bu çalışmada, Marmaris’e bağlı Orhaniye Köyü’nde, yöre halkının turizme ve turizmin etkilerine bakış açısının belirlenmesi, yöre turizminde varsa yapılan yanlışların ortaya çıkarılması, yörede turizmin planlı ve sürdürülebilir gelişimine katkıda bulunulması amaçlanmaktadır. Çalışmada, turizm ve turizmin etkileri ile ilgili literatür taraması yanında, Orhaniye Köyü’nde 2003 ve 2004 yaz dönemlerinde saha çalışmaları yapılmıştır. Saha çalışmaları, sahada gözlem ve anket çalışmasından oluşmaktadır. Orhaniye’de yat ve kıyı turizmi, hakim turizm türü iken, sınırlı alanda da ekoturizm etkinlikleri gerçekleştirilmektedir. Orhaniye Köyü’nde uygulanan anket sonuçlarına göre ankete katılanlar; turistleri “köyün dışa açılmasını sağlayan kişiler” veya “döviz bırakan kişiler” olarak görmektedir. Turizmin sosyal etkileri, “turizm davranışlarda değişikliğe neden olmaktadır” veya “turizm ile ulaşım olanakları gelişmiştir” seçenekleri ile yöre halkı tarafından fark edilmiştir.  Yöre halkının %75’i turizmden kazanç sağlamaktadır. Yöre halkı ayrıca, turizmin çevre ve deniz kirliliği ile kötü yapılaşmaya sebep olduğunu belirtmiştir.  Sonuç olarak; Orhaniye’de turizm kabul görmüş ve turizmin etkileri fark edilmiştir.  Ancak, turizmin olumsuz çevresel etkilerinin de hissedilmeye başlamış olması sebebiyle, yörede turizmin sürdürülebilirliğinin sağlanması için bir turizm planlaması yapılmalıdır. </Özetçe>
<Anahtar>Turizm sosyolojisi, turizmin sosyal etkileri, Osmaniye Köyü, Marmaris, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Turizm İçin Bir Alternatif: Tema Parkları </Başlık>
<Özetçe>Tema parkları, özgün konulara göre tasarlanmış eğlence parklardır. İnsanların zamanla sosyal yaşamlarındaki ve rekreasyona yönelik taleplerindeki değişiklik sonucu farklı arayışlara yönelmeleri tema parklarının ortaya çıkmasını ve farklı şekillerde gelişmesini sağlamıştır. Tema parklarını genel olarak aktif rekreasyonlu (macera, eğlence su ağırlıklı tema parkları) ve pasif rekreasyonlu (doğal, tarihi temalı parklar) olarak sınıflandırabiliriz. Son yıllarda tema parkları uluslararası düzeyde ilgi odağı olmakta ve turizm yönünden ilgi çekici mekanlar haline gelmektedir. Bu bildiride; tema parklarının turizme katkısının ortaya konulması amacıyla; tema parkı kavramının gelişimi ele alınarak, yurtdışındaki ve ülkemizdeki örnekler incelenmiş ve turizm açısından değerlendirme olanakları belirtilmiştir.  Ülkemizde turizme katkısı olabilecek tema parklarının gelişimi için öneriler sunulmuştur.  </Özetçe>
<Anahtar>Tema parkları, turizm ürünü, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Turizm Talebini Etkileyen Faktörler: Akdeniz Ülkelerinden Türkiye’ye Olan Turizm Talebinin Robust Regresyon Yöntemiyle İncelenmesi </Başlık>
<Özetçe>Dünyada turizm faaliyetlerine katılanların sayısı her yıl artmakta ve ülkeler, daha fazla turist çekebilmek için yoğun çaba göstermektedirler. Yeni turizm merkezlerinin, turizm işletmelerinin ve turistik ürünlerin ortaya çıkması, turizm pazarındaki rekabeti arttırmaktadır. Bu rekabet ortamında pazardan daha fazla pay alabilmek için turistin beklentileri, istekleri bilinmeli ve talebe uygun ürünler sunulmalıdır. Hizmet sektörü içinde yer alan turizm; ulaşım, konaklama, yeme-içme, eğlence, alışveriş ve seyahat organizasyonu gibi hizmetleri içermektedir. Ekonomik anlamda da ülkeler için turizm önemli bir gelir kaynağı oluşturmaktadır. Bu çalışmada; Akdeniz ülkelerinden Türkiye’ye olan turizm talebini etkileyen faktörler Robust Regresyon yöntemi ile incelenmektedir. Böylece, Akdeniz ülkelerinden Türkiye’ye olan talebi etkileyen faktörlerin etkilerinin belirlenmesi amaçlanmıştır. Çalışmada veri olarak, Akdeniz çanağında bulunan ve verilerine ulaşılabilen on ülkeye ait turizm talebini etkilediğini varsaydığımız veriler kullanılmıştır. Veriler zaman serisi niteliğinde olup 1984–2002 yılları arasını kapsamaktadır. Talebin göstergesi olarak turist gönderen ülkelerden gelen turist sayısı bağımlı değişken olarak kullanılmıştır. Kişi başına düşen gelir, döviz kurları, tüketici fiyat endeksi, yatak sayısı, tanıtım harcamaları ve 1984-2002 yılları arasında gerçekleşen ve turizm talebini etkilediğini varsaydığımız toplumsal, politik ve ekonomik olayların sayısı bağımsız değişkenler olarak ele alınmıştır. Analiz sonucunda Türkiye’ye Akdeniz ülkelerinden gelen turistlerin turizm talebini en fazla Türkiye’deki toplumsal, politik ve ekonomik belirsizliklerin ya da krizlerin etkilediği bulunmuştur.  </Özetçe>
<Anahtar>Turizm talebi, Akdeniz ülkeleri, Robust regresyon, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Şehirlerde Düzenlenen Uluslararası Etkinliklerin Şehirlerin Pazarlanmasındaki Önemi </Başlık>
<Özetçe>Şehirler, turizm açısından çekiciliklerini yüzyıllardır sürdürmektedirler. Günden güne de kentlere gösterilen ilgi artmaktadır. Geçmiş dönemlerde kent turizmi sadece şehirlere kongre ve toplantı amaçlı gelen turistleri anımsatmaktaydı oysa günümüzde doğru pazarlama çalışmaları ile geniş ve farklı kitlelere de hitap edilebilindiği gözlemlenmektedir. Bir şehirdeki doğal güzellikler, tarihi ve kültürel değerler ve etkinlikler o şehri ilginç kılabildiği gibi sadece eğlence hayatının çok canlı olması da bir şehri turizm anlamında çekici kılabilmektedir. Çeşitliliğin arttırılmasında uluslararası organizasyonlar olarak tanımlanabilen fuarlar, festivaller, spor yarışmaları, kültür ve sanat etkinlikleri turistlerin bir şehri ziyaret etme sebebi olabilmekte ve bu tip uluslararası organizasyonlar, şehirlere gelen ziyaretçi sayısını arttırmada, gelir elde etmede ve en önemlisi de o şehrin tanıtımını gerçekleştirmede büyük rol oynamaktadır. Son yıllarda ülkemiz ve özellikle İstanbul büyük ve uluslararası organizasyonlara ev sahipliği yapmaktadır. Bu çalışmada genel olarak şehirlerde düzenlenen organizasyonların şehir ve ülke tanıtımına ne gibi katkıları olduğunu incelemek amaçlanmaktadır. Ayrıca ülkemizin son yıllarda bu alanda gerçekleştirdiği çalışmalar ve özellikle İstanbul’un ev sahipliği yaptığı organizasyonlar ele alınmakta ve bunların turizme olan katkısı üzerinde durulmaktadır. Yöntem olarak bu alanda yapılan araştırmalar incelenmiş, literatür taraması yapılmıştır. Bu çalışmada özellikle son yıllarda İstanbul’da düzenlenen organizasyonlar temel alınmıştır. Bir ön çalışma olarak İstanbul Taksim civarındaki otellerde doluluk oranları incelenmiştir.  Çalışmanın 2006 yılında gerçekleşecek olan Formula 1 yarışları sırasında İstanbul’a gelecek olan turistlere yönelik bir anket çalışması ile tamamlanması hedeflenmektedir. </Özetçe>
<Anahtar>Şehir turizmi, şehir pazarlaması, etkinlikler, İstanbul, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Hizmet İşletmeleri İçin Müşteri Karlılık Analizi </Başlık>
<Özetçe>Müşteri karlılık analizi, müşterilerin karlı olup olmadığının belirlenmesi için, bir işletmenin her bir müşterisinin gelirleri ile o müşteri ile ilgili tüm ürün ve hizmet maliyetlerinin bilinmesini gerektirir. Müşteri karlılık yapılarının sunulmasına yardımcı olan bu yöntemin kullanılmasıyla, işletmeler, her müşterinin toplam kara eşit oranda katkıda bulunmadığını anlamışlardır ve büyük miktarlardaki satışların büyük kar anlamına gelmediğini belirlemişlerdir. Bu çalışmanın amacı, hizmet işletmelerinde, müşterilerin toplam karlılığa yapmış olduğu katkı marjındaki farklılıkları ortaya koymaktır. Toplam 15 kurumsal müşterisi olan bir hizmet işletmesinin beş müşterisine ait (örneklem rasgele seçilmiştir ve ana kütleyi temsil etmektedir) üç yıllık verilerin alınması yoluyla gerekli hesaplamalar yapılmıştır. Sonuç olarak hangi müşterinin işletmeye hangi oranda katkı yaptığı belirlenmiş ve müşterilerin işletmenin toplam kardaki payları ortaya çıkarılmıştır. </Özetçe>
<Anahtar>Müşteri karlılık analizi, müşteri maliyetleri, müşteri gelirleriı </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Turizm Sektöründe Sosyoloji Desteği ve Sosyolojik Düşünmenin Turizm Üzerindeki Etkileri </Başlık>
<Özetçe>Sosyoloji toplumun yapısını inceleyen bilim dalıdır ve sosyoloji insanların bir aradalığının getirisi olarak ortaya çıkmaktadır(Giddens 2000). Sosyolojik bakış açısı ile bireysel olarak ya da toplumun dar bir kısmını etkilediği düşünülen pek çok konunun aslında suya atılan taş misali nasıl dalgalanarak yayıldığını ortaya koymaktadır. Turizm ve sosyoloji insanı temel alan alanlar olması sebebiyle kesişmektedir. Bu kesişimle beraber, yer değiştirmenin insanlık tarihi kadar eski olduğu ve turizm sektörünün günümüzde hizmet sektörü olarak ekonomik açıdan önem taşıdığını göz önünde bulundurduğumuzda turizmin sosyoloji ile nedenli etkileşim içinde olduğu ve sosyolojik düşünmeyi ne kadar gerektirdiği ortaya koymakta ve her gün gelişme açık turizm sektörünün sosyolojiye duyduğu ihtiyacı ortaya koymaktadır. Turizmin özünde yer alan “bir yere gitme” eylemi sonucunda farklı kültürlerin karşılaşması söz konusudur.  Bu karşılaşmanın sistemli ve iyi irdelenmiş sosyolojik düşünce ile yörenin turizmi desteklemesi ve bu sayede yörenin büyük bir gelir kaynağına sahip olması sağlanabilmektedir. Bu çalışmamızda turizm sektöründe sosyoloji destekli incelemelerin etkisi üzerinde değerlendirmeler yapılacaktır. Genel turist davranışlarının yapısı ile kendi öz değerlerimizin çakıştığı noktalar tespit edilerek yapılacak çözüm önerileri ile turizm sektöründe tatmin artışı hedeflenmektedir. Çalışmamızda bölgesel bir değişim önerisi değil genel uygulanabilir yapıda çözümleme önerileri getirilmesi hedeflenmektedir. Bu sebeple araştırmamız önermelerden oluşan bir inceleme yazısıdır. </Özetçe>
<Anahtar>Sosyoloji, turizm, sosyolojik düşünme, Türk kültürü, turist davranışıı </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Eskişehir’de Görev Yapmakta Olan Hekimlerin, Boş Zaman Özelliklerinin ve Boş Zaman Faaliyetlerine Yönelik Tercihlerinin Cinsiyet Faktörüne Göre Analizi </Başlık>
<Özetçe>Boş zaman; insanların, çalışma ve fizyolojik ihtiyaçlarının karşılanması dışındaki, özgürce dinlenme, başarı kazanma, kişisel gelişme, eğlenme için harcadıkları zamandır. Bu çalışmanın amacı; Eskişehir’de görev yapan hekimlerin, boş zaman faaliyetlerine yönelik tercihlerinin, cinsiyet bakımından, ortaya çıkartılmasıdır. Eskişehir’de görev yapan, 1212 hekim üzerinden örnekleme alınarak, 130 hekim üzerinde uygulanan anket çalışmasıyla hekimlerin sahip oldukları boş zaman düzeyi ve boş zaman tercihleri ele alınmıştır. Kadın ve erkek hekimler arasında sahip olunan boş zaman farklılıkları incelenmiş ve sonuç olarak kadınların erkeklerle aynı düzeyde boş zamana sahip olmasına rağmen ev ile ilgili işlerde daha fazla rol aldığı görülmüştür.  Ayrıca kadın hekimlerin, erkek hekimlere göre daha pasif katılımlı faaliyetlere ağırlık verdiği ortaya çıkmıştır. </Özetçe>
<Anahtar>Boş zaman, boş zaman ve cinsiyet, hekimler, Eskişehir, Türkiye</Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Bilişim Teknolojilerinin İşletme Performansına Etkileri: Beş Yıldızlı Otellere Yönelik Bir Araştırma </Başlık>
<Özetçe>Bilişim teknolojilerinin örgütlerde artarak yaygın kullanılıyor olmasının beraberinde işletme performansına katkılar sağlaması beklenir. Araştırmada, bilişim teknolojilerinin beklendiği şekilde işletme performansına etki edip etmediği beş yıldızlı konaklama işletmeleri temel alınarak araştırılmıştır. Araştırmada ileri sürülen teorik model beş faktör yapısından oluşmuştur.  Açıklayıcı ve doğrulayıcı faktör analizleri sonucunda teorik model dört yapı ve 16 bileşenden oluşmuştur.  Yapısal eşitlik modeli yöntemiyle yapılan analizler sonucunda, ileri sürülen yedi hipotezden sadece biri kabul edilmiş ve diğerleri reddedilmiştir.  Araştırma sonucunda, beklenenin aksine, mevcut veriye bağlı olarak, bilişim teknolojileri ile işletme performansı arasında doğrudan bir ilişki olmadığı sonucuna varılmıştır. </Özetçe>
<Anahtar>Bilişim Teknolojileri, Beş Yıldızlı Otel İşletmeleri, İşletme Performansı, Yapısal Eşitlik Modeli (SEM), Açıklayıcı Faktör Analizi (EFA), Doğrulayıcı Faktör Analizi (CFA) </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Göller Bölgesinin Turizm Potansiyelinin Sürdürülebilir Turizm Açısından Değerlendirilmesi </Başlık>
<Özetçe>Günümüzün en önemli varlıklarını oluşturan doğal, tarihsel ve arkeolojik alanlar; mimari, doğal, tarihsel, kültürel mirası, sanatsal ve estetik değerleri yaşatmak yoluyla, geçmiş ile gelecek arasında sürekli bir kültür bağı oluşturmaktadır. Geçmişten günümüze kalan, kendi hallerine terk edilmiş, kaybolmaya yüz tutmuş, ekonomik nedenlerle ortaya çıkarılamamış, fakat ülkemizin en önemli varlıklarını oluşturan doğal, tarihsel ve arkeolojik alanları değerlendirmek, korumak, iyileştirmek ve çağdaş işlevler vererek dünü bugünle bütünleştirmek hem turizm, hem de uygarlık tarihi bakımından yerine getirilmesi gereken zorunlu bir görevdir. Doğal, tarihsel ve kültürel ağırlıklı turizm faaliyetlerinin giderek daha da önem kazandığı günümüzde doğal, tarihsel, kültürel ve arkeolojik değerlere sayı, nitelik ve çekicilikler bakımından oldukça yüksek bir potansiyele sahip olan Göller Bölgesi'nin turizm açısından önemini ortaya koymak, ülkeye ve bölgeye sağlayacağı ekonomik katkıları belirlemek, bu değerlerin özelliklerini ve çekiciliklerini tanımlayarak, en uygun şekilde korunarak ve sürdürülerek değerlendirilmelerini sağlamak araştırmanın çıkış noktasını oluşturmaktadır. Bu çalışmada, Göller Bölgesinin mevcut turizm potansiyeli kapsamlı ve ayrıntılı olarak ele alınmış, geniş bir envanter çalışması yapılmış ve bölge için ekoturizm markaları oluşturacak hangi turizm türlerinin geliştirilmesinin daha uygun olacağı ve bölgede turizm gelişiminin planlı ve sağlıklı bir şekilde artarak devam edebilmesi için “sürdürülebilir turizm” gelişimi konularında öneriler getirilmiştir.  </Özetçe>
<Anahtar>Turizm Potansiyeli, Sürdürülebilir Turizm, Doğal, Tarihsel, Göller Bölgesi </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>İşgörenlerin Sosyalleşme Düzeylerinin İş Tatmini, Örgütsel Bağlılık, Motivasyon ve Örgütsel Kabullenme Boyutlarında Ölçülmesi: Ankara’da Otel İşletmelerinde Bir Uygulama </Başlık>
<Özetçe>Bu çalışma ile, otel işletmelerinde görev yapan işgörenlerin örgütsel sosyalleşme düzeylerinin, iş tatmini, örgütsel bağlılık, motivasyon ve örgütsel kabullenme boyutlarında ölçülmesi amaçlanmıştır. Bu kapsamda Ankara ilinde faaliyet gösteren 4 ve 5 yıldızlı otel işletmelerinde görev yapan 882 işgörene, “Otel İşgörenlerinin Örgütsel Sosyalleşme Düzeyleri Anketi” uygulanmıştır. Soru kağıdı üzerinde yer alan örgütsel sosyalleşme boyutlarındaki ifadelere ilişkin algı düzeylerinin belirlenmesinde aritmetik ortalama ve standart sapma değerleri kullanılmıştır. Bu değerlendirmede cinsiyete göre anlamlı bir farklılık olup olmadığının tespit edilmesi amacıyla da her bir boyut için ayrı ayrı olmak üzere t-testi uygulanmıştır. Yapılan test sonucunda ilgili boyutlar kapsamında işgörenlerin görüşleri arasında cinsiyete göre anlamlı bir farklılık bulunmadığı ortaya çıkmıştır. </Özetçe>
<Anahtar>Örgütsel Sosyalleşme, Sosyalleşme Belirtileri, Otel İşletmeleri, Ankara </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Konaklama İşletmelerinde Örgüt Kültürünün Tespit Edilmesi: Ankara İlinde Faaliyet Gösteren Beş Yıldızlı İşletmelerde Ampirik Bir Araştırma </Başlık>
<Özetçe>Konaklama işletmeleri de, diğer işletmeler gibi rekabet üstünlüğü sağlayabilmek ve gelirlerini artırabilmek için insan kaynaklarını daha etkin kullanmaya çalışmaktadırlar. Bu kapsamda örgüt kültürü, belirtilen amaçları gerçekleştirebilmek için stratejik bir araç olarak karşımıza çıkmaktadır. Gerçekleş- tirilen araştırmada, Ankara ilinde faaliyet gösteren beş yıldızlı otel işletmelerinde örgüt kültürü uygulamalarının etkinliğinin tespit edilmesi amaçlanmıştır. Yapılan araştırmada öncelikle ölçeğin güvenilirliği test edilmiş, daha sonra işgörenlerin ifadelere ve boyutlara yönelik cevap dağılımları incelenmiştir.  Ayrıca, kültür boyutlarına ilişkin faktörlerin cinsiyete göre farklılık gösterip göstermediğinin de t-testi yardımıyla tespit edilmesi amaçlanmıştır. Bu kapsamda, elde edilen bulgulardan kadın işgörenlerin yapmış olduğu değerlendirmelerin, erkek işgörenlere oranla daha olumlu olduğu tespit edilmiştir.  </Özetçe>
<Anahtar>Kültür, Örgüt Kültürü, Otel İşletmeleri, Ankara </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Mersin’de Faaliyet Gösteren Seyahat Acentalarının Stratejik Analizi: Bir SWOT Çalışması </Başlık>
<Özetçe>Diğer endüstrilerde olduğu gibi turizm endüstrisi de küreselleşme, hızla gelişen ve değişen teknoloji, tüketici beklenti ve ihtiyaçlarında yaşanan hızlı değişmeler gibi nedenlerle acımasız bir rekabet ortamına girmiştir.  Bu yoğun rekabet ortamında turizm endüstrisinde faaliyet gösteren işletmeler de eskiye oranla daha stratejik düşünmek, stratejik planlama ve karar almaya daha fazla önem vermek durumunda kalmışlardır. Bu çalışmada, turizm endüstrisinin önemli bir iş kolu olan seyahat acentalarının stratejik analizinin yapılması ve elde edilen sonuçların değerlendirilerek bazı çözüm önerilerinin sunulması amaçlanmıştır. Çalışmada Mersin’de faaliyet gösteren seyahat acentaları irdelenmiş ve detaylı bir sektörel SWOT analizi yapılmıştır. Araştırma sonuçlarına göre, acentaların güçlü yönleri “iyi bir imaja sahip olmaları” ve “tekrarlı satış oranlarının yüksek olması”dır. Zayıf yönleri ise “karlılığın düşük olması” ve “finansal yapılarının zayıflığı”dır. Mersin’in “turizmin gelişme planları içerisinde öncelikli bölgeler arasında yer alması” en önemli fırsat, “teknolojinin hızla gelişmesi ve internet kullanımının yoğunlaşması” ise en önemli tehdit unsuru olarak tespit edilmiştir.  </Özetçe>
<Anahtar>Stratejik Yönetim, Stratejik Analiz, SWOT Analizi, Seyahat Acentaları </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>AB’de Serbest Dolaşım Hakkının Türkiye Turizmine Etkileri: Swot Analizi ile Bir İnceleme </Başlık>
<Özetçe>Avrupa Birliği’nde serbest dolaşım temelde dört başlık altında incelenmektedir: AB üyesi ülke vatandaşlarının, ürünlerin, hizmetin ve sermayenin AB içinde serbest dolaşımı. Serbest dolaşım, AB üyesi ülkelerin vatandaşlarının, ürünlerinin ve sermayenin herhangi bir kısıtlama olmaksızın AB içinde serbest bir şekilde dolaşması; AB vatandaşlarının AB üyesi ülkelerde kısıtlama olmaksızın ikamet edebilmesi, çalışabilmesi, yatırım yapması ve gittikleri ülke vatandaşları ile eşit özgürlükler ve sosyal haklara sahip olmaları anlamına gelmektedir. Bu hak ve özgürlüklerin turizme bazı olumlu ya da olumsuz etkileri olabilmektedir. Bu çalışmada Türkiye’nin Avrupa Birliği’ne tam üye olması öngörülerek konu hakkında uzman akademisyenler ile görüşmeler yapılmış ve serbest dolaşım hakkının Türkiye turizmine olası etkileri SWOT analizi ile değerlendirilmiştir.  Ayrıca serbest dolaşımın Türkiye turizmine yapabileceği olumsuz etkileri azaltmak ve olumlu etkilerden doğacak faydaları en üst düzeye çıkartmak için öneriler getirilmiştir.  </Özetçe>
<Anahtar>Serbest Dolaşım, Avrupa Birliği, Turizm, Türkiye Turizmi </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Alanya İlçesi’nin Alternatif Turizm Kaynakları </Başlık>
<Özetçe>Araştırma sahası, Türkiye’nin güneyinde Akdeniz kıyısında Akdeniz Bölgesi’nin Antalya Bölümü’nde yer alır. Sahayı oluşturan Alanya ilçesinin yüzölçümü 2085 km2dir. İlçe’nin batısında Manavgat (Antalya), kuzeyinde Gündoğmuş (Antalya), kuzeydoğusunda Taşkent (Konya) ve Hadim (Konya), doğusunda Sarıveliler (Konya) ve Gazipaşa (Antalya) ve güneyinde Akdeniz bulunur. Araştırma sahası 36°ı06’ 07” ve 36°ı31’ 31” kuzey paralelleriyle 31°ı38’ 40” ve 32°ı32’ 02” doğu meridyenleri arasında yer almaktadır. Alanya ilçesinde yılın her zamanı turizm yapılabilecek bir ortam vardır. Bunun için yapılması gereken, turizmin çeşitlendirilerek turistlere seçenekler yaratılmasıdır. Söz konusu seçenekler açısından oldukça zengin olan ilçe, maalesef bunları kullanma noktasında oldukça etkisiz kalmıştır. Turizmin deniz, kum, güneş üçgeninin içinde sıkışmaması için yayla, kış, çiftlik, foto safari, av, mağara, kamp-karavan ve akarsu gibi turizm imkânlarıyla Alanya turizminin çeşitlendirilmesi, tüm yıla ve saha geneline yaygınlaştırılması, değişik yörelerin mevcut turizm potansiyelinin geliştirilerek harekete geçirilmesi gerekmektedir. Böylece turizm tekdüzelikten kurtularak çeşitlenmeye başlayacaktır. Çünkü Alanya ilçesi, bu çeşitliliği sağlayacak tarihsel, doğal değerlere ve nitelikli insan gücü ile alt yapı olanaklarına sahiptir.  Bunun yanı sıra alternatif turizm seçeneklerinin gündeme gelmesiyle turizm sezonundaki yoğunluk yılın diğer aylarına da taşınabilecektir.  Ancak unutulmaması gereken, var olan potansiyelin doğru belirlenmesi ve doğru bir şekilde planlanması gerektiğidir. </Özetçe>
<Anahtar>Turizm Coğrafyası, Alternatif Turizm Kaynakları, Turizm Sezonu, Alanya </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Paket Turlardaki Müşteri Şikayetleri Üzerine Bir İçerik Analizi </Başlık>
<Özetçe>Bütün sektörlerde olduğu gibi, turizm sektöründe de, günümüzün yoğun rekabet ortamında işletmelerin ayakta kalabilmeleri ve büyümeleri için temel araçlardan bir tanesi müşteri memnuniyeti yaratmaktır. Öyle ki, bu araç artık işletmeler tarafından araç olarak değil amaç olarak algılanmaktadır. Çünkü, işletme tarafından müşteri memnuniyeti sağlandığında, müşterinin işletmeye karşı sadakati artmaktadır. Bu memnuniyet ve sadakat müşterilerin işletmenin olumlu reklamını yapmasına neden olmaktadır. Beklentileri karşılanmayan ve işletmeden ve hizmetlerinden memnun olmayan müşterilerin bir kısmında ise, şikayet davranışı ortaya çıkmaktadır. Şikayet eden müşterilerin şikayetleri işletme tarafından giderilmelidir. Bu durum gerçekleştiğinde işletme yeniden memnun müşteri yaratmak için bir şans daha yakalamaktadır. Makalede müşteri şikayetleri paket tur düzenleyen seyahat acentaları açısından ele alınmaktadır. 18.06.2007 tarihi itibari ile wwwısikayetvarıcom sitesine paket turlarla ilgili şikayetlerini yazan müşterilerin şikayetleri içerik analizi yoluyla inceleme konusu yapılmıştır. Yapılan içerik analizi, paket turlarla ilgili şikayetlerin acenta yetkilileri ve çalışanlarla ilgili şikayetler, değişiklikler nedeni ile ortaya çıkan şikayetler, tur rehberi ile ilgili şikayetler, ücret ile ilgili şikayetler, kalite ile ilgili şikayetler ve teknik aksaklıklar nedeni ile oluşan şikayetler şeklinde altı başlık altında incelenebileceğini ortaya koymuştur.  Şikayetlerin yaklaşık %80’ı acenta yetkilileri, değişiklikler ve tur rehberleri ile ilgilidir. Makale çeşitli önerilerle son bulmaktadır. </Özetçe>
<Anahtar>Müşteri Şikayeti, Seyahat Acentaları, Paket Tur </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Turizm Sektörünün Türkiye Ekonomisindeki Yeri </Başlık>
<Özetçe>Bu çalışmada turizm sektörünün ekonomide yer alan diğer tüm sektörler arasındaki görece önemi hesaplanmış ve turizm sektörünün kilit sektör olup olamayacağı tartışılmıştır. Turizm sektörün, sektörler arası ilişkideki görece önemi hesaplanırken, input-output tablolarından yararlanılmıştır. Bu tablodaki 76. (Oteller, Moteller, Pansiyonlar, Kamp ve Diğer Konaklama Yerleri) ve 77. (Lokanta, Kahvehane, Bar ve Yeme İçme Yerleri) sektörler turizm sektörünü en iyi temsil eden sektörler olarak kabul edilmiştir.  Turizm sektörünün Toplam İleri-Geri Bağlantı Etkileri, Toplam İleri-Geri Bağlantı Endeksleri ve Toplam İleri-Geri Bağlantı Dağılım Ölçüsü hesaplanmıştır. Bu nicel hesaplamalardan sonra turizm sektörünün kilit sektör olup olamayacağı nitel olarak da değerlendirilmiştir.  Sonuç olarak bu sektörün kilit sektör olamayacağı sonucuna varılmıştır. </Özetçe>
<Anahtar>Turizm Sektörü, Input-Output Analizi, Kilit Sektör </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Otel Mutfaklarında Toplam Kalite Yönetim </Başlık>
<Özetçe>Yirmi birinci yüzyılın eşiğinde tüm dünya, daha önce benzeri görülmemiş bir değişim döneminden geçmektedir. Bu değişim dönemini de dünyada her şeyde olduğu gibi, iş hayatında da bir rekabet ortamı yaratmaktadır. Oluşan bu rekabet ortamında kendisini yenilemek zorunda olan sektörlerden bir tanesi de turizm sektörüdür.  Turizm sektöründe yer alan konaklama işletmeleri ulusal ve uluslararası pazarlarda yoğun rekabet içersindedir. Rekabet ortamının içinde yer alan tüketicilerin tercihleri de kalite arayışı yönündedir. Kalite artık toplam kalite yönetimi kavramı altında örgütlenmektedir. Türkiye’de birçok büyük sanayi kuruluşu toplam kalite yönetimine geçmiş bulunmaktadır. Bu da işletmelerin bu yönde çalışmalar yapmasına neden olmaktadır. Yapılan bu çalışma ile konaklama işletmelerinin can damarı olan otel mutfaklarına toplam kalite yönetiminin adapte edilmesinin sağ- lanması ve otellerde mutfak yönetimine yeni bir anlayış getirilmesi amaçlanmaktadır. </Özetçe>
<Anahtar>Mutfak Yönetimi, Kalite, Toplam Kalite Yönetimi </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Göcek Kent Yerleşimi Kıyı Bandı Görsel Analiz Çalışması </Başlık>
<Özetçe>Türkiye’nin güney batısında yer alan Göcek, Muğla ili Fethiye ilçesine bağlı küçük bir sahil yerleşimi olup belde doğal ve kültürel karakteristikleriyle gerek yerli gerekse yabancı turistlerin ilgisini her gecen gün artarak çekmektedir. Beldenin karakteristiğini analiz etmeyi hedef alan bu araştırma, bir görsel analiz çalışması olup kamusal mekan kullanımını irdeleyerek, beldeye çağdaş bir kıyı kenti kimliği kazandırmayı amaçlamaktadır. Bu amaç doğrultusunda, turizm potansiyeli yönüyle bu denli öne çıkmış olan yerleşimin en yoğun kullanılan kıyı bandı alt alanlara ayrılmış ve her bir alt alan mekansal, algısal, duyumsal ve sosyal yönleriyle analiz edilerek kullanıcı beklentilerini karşılama düzeyi saptanmıştır. Yedi alt alanda gerçekleştirilen bu özgün görsel analiz çalışması sonucunda; mekanların algılanma başarılarının genel olarak orta düzeyde kaldığı belirlenmiş, bu bağlamda beldenin görsel kalitesini ve yaşanabilirliğini arttırma yönünde önerilerde bulunulmuştur.  </Özetçe>
<Anahtar>Göcek, Görsel Analiz, Kıyı Bandı </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Yeni Uluslararası Göçler Bağlamında Yurttaşlık ve Kimlik Sorunsalı </Başlık>
<Özetçe>İçinde bulunduğumuz yüzyılın en dikkat çeken konularından biri olan uluslararası göçler, yaşanan hızlı toplumsal değişim/dönüşümlerle beraber yeni boyutlar kazanmaktadır. Yaşanan bu değişim birçok toplumsal kuruma ve sisteme de etkide bulunmaktadır. Uluslararası göçlerin kazandığı bu yeni boyut, yurttaşlık kurumunun ulus-devlete bağlı olan değişimleri ve tüm bunların bireylerin kimlik kurguları üzerindeki etkileri gün geçtikçe üzerinde daha fazla tartışmayı gerektirmektedir. Önemli bir turizm yöresi olarak Marmaris’e yerleşen yabancı göçmenlerin, bu göç hareketiyle birlikte yurttaşlık algılarında ne gibi değişimler ve dönüşümlerin oluştuğu ve göçmenlerin önemli bir aidiyet faktörü olan kimlik kurgularının hangi boyutlarda şekillendiği, konu açısından önemli noktaları oluş- turmaktadır. </Özetçe>
<Anahtar>Uluslararası Emekli Göçleri, Yurttaşlık, Kimlik </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>“Poka Yoke” Yöntemi Kullanılarak Fuar Etkinliklerinde Ortaya Çıkan Hataların Değerlendirilmesi Üzerine Bir Uygulama Çalışması </Başlık>
<Özetçe>Bu çalışma, fuar etkinliklerinde ortaya çıkan hataların belirlenmesi ve bu hataların ortadan kaldırılması ile ilgili önerilerin geliştirilmesi amacıyla hazırlanmıştır. Ayrıca, hata önleme araçlarından biri olan “poka yoke”nin bir fuar örneği ile kullanılabilirliği de denenmiştir.  Uygulama, konaklama sektöründe sürekli düzenlenen bir ekipman fuarı ile örneklenmiştir.  Uygulama ile ilgili verilerin toplanmasında anket ve Dephi tekniklerinden yararlanılmıştır. Fuar organizasyonundaki hataların belirlenmesi sürecine 143 denek katılırken; önerilerin geliştirilmesinde 10 kişilik uzman çalışma grubundan yararlanılmıştır. Çalışma sonunda; seçili fuar etkinliğinde yetersiz tanıtım, bilgilendirme eksikliği, personelden kaynaklanan hatalar, yetersiz hizmet, fuar alanına ulaşım zorluğu, fuar alanındaki çekiciliklerin yetersizliği, kayıt sürecideki aksaklıklar, katılımcı işletme ve ziyaretçi sayısının azlığı ve fuar alanı ilgili önemli hatalar tespit edilmiştir.  Bunların giderilmesinde ise hata türleri ile ilgili her bir boyuta ait değişik öneriler geliştirilmiştir.  </Özetçe>
<Anahtar>Fuar, “Poka-yoke”, Etkinlikler, Hata Önleme, Delphi Tekniği </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Otel İşletmelerinin Kat Hizmetleri Bölümünde RFID (Radyo Frekans Tanımlama) Kullanımına Yönelik Bir Deneme Çalışması </Başlık>
<Özetçe>Bilişim-yoğun faaliyetleri nedeniyle otel işletmeleri bilişim teknolojilerinden giderek daha fazla yararlanmaktadır. Bu teknolojiler otel işletmelerinde faaliyetlerin daha etkin ve verimli yürütülmesinden, daha gelişmiş hizmet sunumuna kadar geniş imkanlar sunmaktadır. Bu çalışmada otel işletmelerinin kat hizmetleri bölümünde RFID (Radyo Frekans Tanımlama) teknolojisinden yararlanmaya yönelik bir öneri getirilmektedir. Kat hizmetleri faaliyetleri bağımsız birimlerde çok sayıda çalışan tarafından çeşitli malzeme ve araç-gereçler kullanılarak yerine getirilmektedir. Kat hizmetleri faaliyetlerinin sorunsuz şekilde yürütülmesi için sorumluluk alanlarının sürekli kontrol edilmesi zorlayıcı olsa da son derece önemlidir. Bireyler, malzemeler gibi istenen unsurların uzaktan izlenmesine dayalı olan RFID teknolojisi, kat hizmetleri için yararlı çözümler sunmaktadır. Bu teknoloji sayesinde kat hizmetlerinin günlük faaliyetleriyle ilgili veriler tek noktada ve gerçek zamanlı olarak toplanmaktadır. Yetkili kişi istediği anda sisteme girerek bu verilere erişebilmekte, gerekli kontrolleri ve yönlendirmeleri yapabilmektedir. Malzeme takibinde yararlanılan RFID sistemi, daha etkin ve güncel bir envanteri kontrolü sağlamaktadır. RFID ile kat hizmetleri çalışanlarının günlük faaliyetleri boyunca bulundukları konumlar ve iş yapma süreleri de izlenebilir.  Bu çalışmada kat hizmetlerinde tartışmalı bir konu olması nedeniyle daha çok çalışan izlemeye ağırlık verilmiştir.  Başarılı bir RFID sistemi için gerekli teknik ve yönetim boyutlu koşullar ele alınmıştır. Çalışmada ayrıca izleme sürecinin daha somut olarak ortaya konması için hazırlanan izleme programından örnekler sunulmuştur.  </Özetçe>
<Anahtar>Otel İşletmeleri, Kat Hizmetleri, RFID, Performans Değerleme, Malzeme Yönetimi </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Temizlik Hizmeti Eğitimi Üzerine Kavramsal Deneme Çalışması </Başlık>
<Özetçe>Bu çalışmanın amacı temizlik hizmeti eğitimi vermeyi amaçlayan kurum ve kuruluşlar için bir model önerisinde bulunmaktır. Bu amaçla önerilen modelde öncelikle; temizlik mesleğinde görev tanımları ve meslek gerekleri belirlenmiştir.  Bu aşamadan sonra, temizlik hizmetleri eğitiminin amaçları, bu amaç çerçevesinde okutulacak dersler, içerik ve eğitimde uygulanacak yöntemin belirlenmesi önerilmektedir. Daha sonraki aşamada ise, mutlaka bu programın bir pilot uygulama ile denenmesi önerilmektedir. Bu deneme sonunda yapılacak değerlendirmelerden elde edilecek sonuçlara göre temizlik programları yaygınlaştırılabilir.  Böylece bir program çerçevesinde oluşturulan temizlik hizmeti eğitimi ile temizlik sektörünün talepleri karşılanarak hizmet kalitesi yükseltilebilir.  </Özetçe>
<Anahtar>Temizlik Hizmeti, Mesleki Eğitim, Program Geliştirme, Housekeeping </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
</makale>
 
<makale>
<Etiket>Turizm</Etiket>
<Başlık>Mutfaklarda Yiyecek Üretiminde Ortaya Çıkan Atıkların Sebeplerinin Belirlenmesinde Altı Sigma Yönteminin Kullanılması: Bir Uygulama </Başlık>
<Özetçe>Altı sigma son yıllarda işletmelerde yaygın bir şekilde kullanılmaya başlanmış olan bir iyileştirme aracı olup, hataların en aza indirilmesi (milyonda 3,4) amacıyla yürütülmektedir. Genellikle, imalat işletmelerinde kullanılan bu yöntemle ilgili denemelere hizmet sektöründe de rastlanmaya başlanmıştır. Altı sigma yönteminin mutfaklarda yiyecek atık sebeplerinin belirlenmesi amacıyla yürütüldüğü bu çalışmada, verilerin toplanmasında gözlem ve Delphi tekniklerinde yararlanılmıştır. Buradan elde edilen bulgular daha sonra Balık kılçığı diagramı ile sebep-sonuç ilişkisi içinde incelenmiştir.  Uygulama sonucunda; makarna/pilav/börek (%29.5), et yemekleri (%20.3), sebze yemekleri (%16) ve salatalar (% 14.3) gruplarında yiyecek atıklarının ortaya çıktığı görülmüştür.  Bunların giderilmesi için yapılan öneriler; tedarikçilerin değiştirilmesi, ekipmanların iyileştirilmesi, pişirme yöntemlerinin gözden geçirilmesi ve mönülerin düzenlenmesi yolundadır. </Özetçe>
<Anahtar>Altı Sigma, Yiyecek Atıkları, Mutfak, Yiyecek Üretimi, Sıfır Hata </Anahtar>
<Kaynak>Anatolia Turizm Araştırmaları Dergisi</Kaynak>
<TürkçeKarakter>Sorunsuz</TürkçeKarakter>
 </makale>
</data>