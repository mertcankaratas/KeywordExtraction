<?xml version="1.0" encoding="UTF-8"?>
<data>
<makale>
<Etiket>Gıda Mühendisliği</Etiket>
<Başlık>Antosiyaninlerin Antioksidan Aktivitesi</Başlık>
<Özetçe>Antosiyaninler  meyve,  sebze  ve  çiçeklerde  yaygın  olarak  bulunan  doğal 
pigmentlerdir.  Hücre  sitoplazmasında  glikozit  formda  bulunmakta  olup  bazı 
şekerler ve  şeker olmayan maddelerden meydana gelmişlerdir.  Ş eker olmayan 
kısmı fenolik bileşiklerden antosiyanidinler olu şturmaktadır. Antosiyanidinler, 
gıdalarda  serbest  halde  bulunmazlar  ya  glikoz, ksiloz,  galaktoz,  arabinoz  ve 
fruktoz gibi şekerlerle esterleşmiş ya da şekerlere ilaveten 3. bir bileşen olarak 
p-kumarik asit, ferulik asit, kafeik asit, malonik  asit, vanilik asit ya da asetik 
asit moleküllerinden biri veya birden fazlasıyla birleşmişolarak bulunurlar. 
Antosiyanidinler yapılarındaki elektron eksikliği nedeniyle serbest radikallere 
karşı çok aktiftir. Antosiyaninlerin antioksidan aktivi tesi onların yapısına bağlı 
olarak değişir. Antosiyaninlerin aglikon kısmını olu şturan antosiyanidinler ile 
bunlara bağlanan  şeker gruplarının yeri ve sayısı antioksidan aktivit e üzerine 
etki etmektedir. Yapıdaki hidroksil sayısının artışı, B halkasındaki o-dihidroksi 
yapı,  3'.  ve  4'.  karbona  hidroksillerin  bağlanması  antioksidan  aktiviteyi 
artırmaktadır.  Genel  olarak,  3.  karbona  glukoz  bağlanmasıyla  oluşan 
antosiyaninlerin  antioksidan  aktivitesi  daha  yüksektir.  Yapıya  katılan  şeker 
sayısı değiştikçe antioksidan aktivite de değişir, 3 ve daha fazla  şeker ilavesi 
antioksidan aktiviteyi azaltır. </Özetçe>
<Anahtar>Antosiyanin, antosiyanidin, antioksidan aktivite</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Doğal Antioksidanların İpek Üzerine Adsorpsiyonu ile 
Fonksiyonel Gıda Olarak Kullanımı</Başlık>
<Özetçe>İpek  proteini  fibroin;  yenilebilir,  kolestrolü  düşüren,  bağışıklık  sistemini 
güçlendiren,  kan  basıncını  ayarlayan  ve  kas,  beyin  ve  sinir  sistemleri  için 
önemli bir biyopolimerdir. Antioksidanlar ise serbest radikallerin neden oldu ğu 
oksidasyonu  geciktirebilen  ya  da  engelleyebilen  maddelerdir.  Üzüm 
çekirdeğinde  bulunan  proanthocyanidin  ve  zeytin  yaprağında  bulunan 
oleuropein ve rutin antioksidan kapasiteleri yüksekmaddelerdir. 
Bu çalışmada fonksiyonel gıda üretimi için doğal antioksidanların ipek proteini 
üzerine  adsorpsiyonu  amaçlanmaktadır.  Gram  ipek  proteini  üzerine  zeytin 
yaprağı  özütünden  toplam  oleuropein  ve  rutin  adsorpsiyonu  101.7  mg 
bulunmuştur.  Üzüm  çekirdeği  özütünden  ise  toplam  fenol  olarak  %85.2 
proanthocyanidin  tutunmuştur.  Sağlık  açısından  faydalı  aminoasitler  içeren 
ipek proteini yüksek kapasiteli antioksidanlarla birleşimi ile fonksiyonel gıda 
ve gıda katkı maddesi olarak kullanılabilir. </Özetçe>
<Anahtar>Anahtar kelimeler: İpek proteini, adsorpsiyon, antioksidan, bitki ekstreleri, ekstraksiyon </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>DondurulmuşTaze Antepfıstığında Bazı Kalite Parametrelerinin Çalışılması</Başlık>
<Özetçe>Taze  antepfıstığı  vakumlu  ambalajlarda  paketlenip  dondurularak  saklandı. 
Dondurmanın  bazı  kalite  parametrelerine  olan  etkileri  çalışıldı.  Taze 
antepfıstıkları  Cryovac  paketler  içerisine  kondukta n  vakumla  kapatılmış ve 
sonra da dondurma işlemi -18 
o
C de gerçekleştirilerek, fıstıklar üç ay süre ile 
bu  sıcaklıkta  bekletilmiştir.  Her  ay numunelerde  serbest yağ asitliği  (SYA), 
peroksit değeri (PV), renk ölçümleri (L, a , b ve YI değerleri) ve TPA (Texture 
Profile  Analysis)  ile  sertlik  değerleri  belirlenmiştir.  Bu  değerler 
dondurulmamış vakumlu ambalajda saklı kuru fıstık ile kıyaslanmıştır. Peroksit 
değerlerinin  üç  ay  sonucunda  0.8'den  6.36'ya  yükseldiği,  asitlik  değerinin 
(oleik asit cinsinden) % 0.3'den % 2.26'ya yükseldiği gözlenmiştir. Kırmızı dış
sert kabukta, iç fıstıkta ve iç fıstığın zarı soyulmuş  şekilde renk değişiklikleri 
gözlenmiştir. </Özetçe>
<Anahtar>Fıstık, dondurma, kalite</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Duyu Organları ile Su Ürünleri Etlerinin 
Tazeliğinin Tespit Yöntemleri </Başlık>
<Özetçe>Balık  eti  besleyici  değeri  olmasına  karşın  bozulmaya  karşı  oldukça 
duyarlıdır.Balık  kasında  bağ doku  yapısının  zayıf  olması,yüksek  enzim 
aktivitesi,  pH  değeri  ve  su  içeriği  balık  etinin  bozulmaya  karşı  hassas 
kılmaktadır  (Özden  ve  Gökoğlu,  1996).  Beslenmenin  çok  önemli  bir  sorun 
olduğu  günümüzde  su  ürünleri  etlerinin,hayvansal  protein açığının 
kapatılmasında önemli bir rol oynadığı bilinen bir gerçektir. Ülkemizde büyük 
bir  su  ürünleri  potansiyeli  bulunmasına  rağmen  su  ürünlerinin  özellikle 
balıkların  tazeliğinin  nasıl  ve  ne  şekilde  korunup  kullanılacağı  konusunda 
kişilerin yeterli bilgiye sahip olduğu söylenemez. Gerek besin değeri gerekse 
ilgi çekiciliği  bakımından et ürünlerinden olan balık etinin tüketim ve sağlık 
açısından önemi büyüktür. </Özetçe>
<Anahtar>Balık eti, bağdoku, su ürünleri </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Dünyada ve Türkiye'de Tüketimi Artan 
Fermente Süt İçecekleri </Başlık>
<Özetçe>Dünyanın  hemen  her  yerinde  çok  eski  tarihlerden  beri  fermente  gıdalar 
üretilmiş ve  bu  yolla  üretilen  gıdaların  da  bozulmadan  daha  uzun  süre 
saklanabildiği  gözlenmiştir.  Günümüzde  Asidofiluslu  süt,  Ayran,  Dadli, 
Gioddu,  Hangop,  Huslanka,  Harma,  Kefir,  Kımız,  Buttermilk,  Sauerrahm, 
Omeire,  Skuta, Lang Mjölk,  Fiili,  Yazma  gibi  fermente  süt  içecekleri,  genel 
anlamda  yöresel  olarak  geleneksel  üretim  yöntemleri ile  yapılmaktadır. 
Bununla  birlikte  özellikle  süt  endüstrisinde  gelişmiş ülkelerde  söz  konusu 
ürünlerin  yöreselden  çıkıp  endüstriyel  olarak  üretiminin  yapıldığı 
görülmektedir. Son yıllarda tüketici tercihlerinin  doğal gıdalara ve probiyotik 
ürünlere  doğru  artan  talebi  neticesinde  fermente  süt  içeceklerinin  farklı  bir konuma  geldiği,  insan  sağlığı  ve  beslenmesi  açısından  oldukça  önemli  bir 
nitelik taşıdığı  görülmektedir.  Dünya pazarına  hakim  süt firmalarının  da  bu 
süreç  içerisinde  bu  ürünleri  üretmeye  ve  pazarlamaya  yönelik  politika 
izledikleri gözlenmektedir. </Özetçe>
<Anahtar>Fermente  süt  içecekleri, probiyotik  ürünler,  süt  ürünleri tüketimi </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Elmanın Glukoz, Fruktoz, Sakaroz Çözeltilerinde Ozmotik Kurutulması</Başlık>
<Özetçe> Bu  araştırmada  %  40,  %  50  ve  %  60  lık  glukoz,  fruktoz,  sakaroz çözeltilerinde  üç  farklı  sıcaklıkta  (30,  40  ve  50 oC)  ozmotik  kurutulan elmalarda  belirli  süreler  sonunda  (10,  30,  60,  90,  150, 300,  1020 ve  1440 dakikada)  ağırlık  azalması,  su  kaybı,  şeker  (glukoz,  fruktoz,  sakaroz)  ve çözünür  kuru  madde  kazançları,  ayrıca  elmanın  ve  ozmotik  çözeltinin  su aktifliği  ile 0 Briks'i  belirlenmiştir. Elma  ve  çözeltilerin  su  aktifliği  ve 0 Briks değerlerinin izlenmesiyle, 24 saatlik işlem sonunda dengenin glukoz, fruktoz ve  bazı  sakaroz  çözeltilerinde  oluştuğu  saptanmıştır.  Glukoz  ve  fruktoz çözeltilerinde  dengeye  daha  kısa  sürede  erişildiği  görülmüştür.  Farklı  çözelti derişimine  ve  sıcaklığına  bağlı  olarak  işlem  sonunda  glukoz  ve  fruktoz çözeltilerinden 0 Briks'i 35.8–52.7 ve sakaroz çözeltilerinden 0 Briks i 33.6–50.7 olan ürünler elde edilmiştir. Bu ürünlerin su aktiflikleri sırasıyla 0.89 –  0.95 ve 0.93 – 0.97 olarak bulunmuştur. </Özetçe>
<Anahtar>Ozmotik kurutma, elma, şeker çözeltileri, denge </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Enzime Dirençli Nişastanın Bisküvi Üretiminde Kullanımı </Başlık>
<Özetçe>Enzime  dirençli  nişasta  (EDN),  ince  barsakda  enzimatik  hidrolize uğramayan  ancak kalın  barsakda  fermente olabilen nişasta  fraksiyonu  olarak tanımlanmaktadır.  EDN  gıdalarda  doğal  olarak  bulunabilir  veya  işleme koşullarına  bağlı  olarak  oluşabilir.  Benzer  fizyolojik  özellikleri  nedeniyle besinsel  lifler  gibi  düşünülmektedir.  Bu  çalışmanın  amacı  EDN'nın  bisküvi üretiminde  kullanımını  araştırmak  olup,  bisküvi  formülasyonundaki  yağ miktarı %10, 20, 30, 40 oranında azaltılıp yerine EDN içeren nişasta örneği kullanılmıştır.  EDN  örneği  laboratuvar  koşullarında  mısır  nişastasından üretilmiştir.  EDN  örneğinin  nem,  çözünürlük,  su  ve  yağ bağlama ve  enzime dirençli nişasta içerikleri belirlenmiştir. Üretilen bisküvilerde EDN ilave oranı arttıkça  bisküvilerin yayılma oranı  değerleri  azalmış,  L  değeri  artma,  a  ve  b değerleri  ise  istatistiksel  olarak  önemli  düzeyde  azalma  göstermiştir.  Ayrıca bisküvilere ait duyusal analiz sonuçları önemli değişiklik göstermemiş, sertlik değerleri  ve  EDN  içerikleri  EDN  örneğinin  ilave  oranı  arttıkça  artmıştır (p 0.05). Sonuç olarak bisküvi formülasyonuna %30 o ranında EDN ilavesi ile yağı azaltılmış, EDN içeriği yükseltilmiş ve kabul edilebilir nitelikte bisküvi üretimi gerçekleştirilmiştir. </Özetçe>
<Anahtar>Enzime dirençli nişasta, bisküvi kalitesi </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Fasulyenin Ürün Verimi ve Tohum Kalitesinde Rhizobium İnokulasyonunun Etkisi</Başlık>
<Özetçe>Yemeklik  tane  baklagiller,  insan  beslenmesinde  en  önemli  ürünlerdendir. Eskişehir  tarımında  önemli  yeri  olan  fasulye  bitkisi,  diğer  baklagiller  gibi Rhizobium  bakterileri  ile  simbiyotik  yaşama  özelliğine  sahip olmakta  ve  bu özelliği  ile  köklerinde  olu şan  nodoziteler  aracılığıyla  da,  havanın  serbest azotundan yararlanabilmektedir. Eskişehir ve çevresinde fasulye tarımı yapılan fasulye  tarlalarından,  izole  edilen  230  Rhizobium  bakterisinden  üç  izolatın (Rhizobium R11'in Akman-98, R12'nin Göynük-98 ve R13 izolatın Şehirali-90 fasulye çeşidinde) seçilen fasulye çeşitlerinde etkin oldu ğu sera denemeleri ile belirlenmiştir. Faktöryel  deneme  desenine  göre  kurulan  tarla  denemeleri  sonucunda Rhizobium  izolatları  (R11,  R12  ve  R13)  üç  fasulye  çeşidinde  (Akman-98, Şehirali-90, Göynük-98) inokulant olarak kullanılmıştır. Çalışmada  Rhizobium inokulantları ve azotlu gübrenin iki dozunun (0 ve 4 kg/da) fasulye tanelerinin protein  içeriği,  şişme  kapasitesi,  bin  tane  ağırlığı,  pişme  süresi  ve  su  alma kapasitesi üzerine etkileri incelenmiştir. 
Rhizobium  inokulasyonu,  azotlu  gübre  uygulamalarına  göre tan elerin  protein miktarını  önemli  ölçüde  (p  ? 0.05)  artırmış tır.  Yapılan  iki  yıllık  deneme sonuçlarına göre, su alma kapasitesi bakteri aşılı ve azotlu gübre  uygulanmış tohumlardan  alınırken,  en  yüksek  şişme kapasitesi  ve  en  düşük  pişme  süresi sadece  bakteri  aşılı tohumlardan  alınmıştır.  İki  yıllık  araştırmanın ortalaması olarak  en  yüksek  tane  verimi  (400  kg/da)  Göynük-98  fasulye  çeşidinde Rhizobium  R12  izolatı  ile  azotlu  gübre  uygulamasının  beraber  kullanıldığı parsellerden elde edilmiştir. Çalışma  sonucunda  fasulye  çeşitlerinin,  gerek  ürün  gerekse protein  içerinde artış sağlayan Rhizobium izolatları, aşılama materyali olarak önerilmiştir. </Özetçe>
<Anahtar>Rhizobium  izolatları,  aşılama,  fasulye  çeşitleri,  verim, 
tohum kalitesi </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Fonksiyonel Starter Kültürlerin Teknolojik 
Uygulamalarına Bir Bakış</Başlık>
<Özetçe>Fonksiyonel gıda kavramı piyasada artan bir tüketimivmesi kazandığından beri 
Laktik  Asit  Bakterileri  bu  eğilimde  önemli  rol  oynamaya  başlamıştır. 
Fonksiyonel gıdalar arasında önemli bir yeri olan probiyotikler Laktobasil ve 
Bifidobakteri  grubu  canlı  mikroorganizmalar  olup,  yaşamsal  faaliyetlere  ve 
sağlık üzerine olan olumlu tesirleri nedeniyle özellik le fermente gıdalara destek 
kültür  olarak  ilave  edilmektedir.  Prebiyotikler  ise kolonda  probiyotiklerin 
kolonizasyon  derecesini  arttıran  midede  sindirilemeyen  gıda  bileşeni  olarak 
bilinmekte ve fonksiyonel ürün yelpazesinde önemli rol oynamaktadırlar. 
Fonksiyonel gıda pazarında tüketici eğilimlerine bağlı olarak firmalar stratejik 
satış pozisyonları  geliştirmekte  ve  her  geçen  gün  büyüme  kaydeden  pazarda 
hem  gıda  hem  de  törapetik  uygulaması  olan  fonksiyonel  gıdaların  payı 
artmaktadır. Son yıllarda doğal ürünlere gösterilen yoğun ilgi nedeniyle; nitrit, 
nitrat  ve  sülfatların  kullanımı  gibi  kimyasal  koruma  yöntemleri  yerine 
fonksiyonel  starter  kültür  ya  da  laktik  asit  bakterilerinin  bazı  su şlarının 
kullanımı  gibi  yeni  bazı  alternatif  koruma  yöntemle rinden  gıdaların  raf 
ömürlerini uzatmak için yaygın şekilde yararlanılmaya başlanmıştır. 
Fonksiyonel  gıda  denince  ilk  akla  gelen  ürün  memelilerden  elde  edilen 
süttür.Hiç  şüphesiz  inek  sütü  içerdiği  bazı  biyoaktif  bileşim  ögeleri  sağlık 
üzerine yararlı etkileri açık olarak belirlenmişbir gerçektir. Ayrıca süt yoğurt 
ve diğer fermente süt ürünlerinin hammaddesidir. Öncelerianılan süt ürünleri 
probiyotiklerin en ideal taşıyıcıları olarak kabul edilmesine kar şın günümüzde 
yoğurt  dondurması,  soya yoğurdu,  fermente  soya  sütü,  peynir,  dondurma  ve 
çikolata  gibi  ürünlerde  probiyotik  bakterilerin taşıyıcısı  olarak  kullanılmaya 
başlamıştır.  Anılan  ürünlerde  kompleks  mikrobiyal  sistemler ve fonksiyonel 
özellikli  gıdaların  üretimi  ile  ilgili  teknolojik  konular;  daha  çok  üretimde 
kullanılacak  hammaddenin  bileşimi  ve  işlenmesi,  son  üründe  kullanılan 
kültürlerin  canlılık  düzeyleri  ve  verimi,  son  ürünün  teknolojik  ve  kalite 
özellikleri ile depolama koşullarına bağlı bulunmaktadır. 
Bu nedenle üretimde i) arzu edilen fonksiyonel kült ürlerin kullanımı ii) arzu 
edilen kalite özelliklerine sahip gıda üretimi ve iii) yeter sayıda canlı probiyotik  bakteri  içeren  gıda  üretimi  koşullarının  belirlenmesi  son  derece  önem 
taşımaktadır. 
Yoğurt, peynir gibi fermente süt ürünleri ile bazı sosis, salam ve ekmek gibi 
fermente  ürünlerin  üretiminde  Laktik  Asit  Bakterileri  starter  kültür  olarak 
kullanılan en önemli grubu oluşturmaktadır. Anılan grupta yer alan bakteriler 
asidifikasyon, proteoliz ve aroma oluşumu teşvik gibi çok önemli fonksiyonel 
ve  teknolojik  özelliklere  sahiptirler.Öte  yandan  Lb.  acidophilus, Lb.  casei 
subsp.  casei,  Lb.  gasseri, Lb.  paracasei,  Lb.  reuteri  ve Lb.  rhamnosus  gibi 
Laktobasiller  ile  B.  adolescentis,  B.  bifidum,  B.  breve,  B.  longum  gibi 
Bifidobakteriler  özellikle  bir  çok  gelişmiş ülkede  probiyotik karakteristikleri 
sertifiye edilmişlaktik asit bakterilerinin önemli bir bölümünü olu şturmaktadır. 
Probiyotik özellikleri saptanmışolan bu bakteriler midenin asidik koşullarını, 
sindirim  enzimlerini ve  safra tuzlarını tolere  edeb ilmekte  bu  yüzden  de  ince 
parmak  bağırsağı  ve  kolonda kolonize olabilmektedir.  Ancak  anılan  türlerin 
gelişme derecesi, metabolizma hızı, proteolitik aktivitesi ve aroma maddeleri 
üretimi  genelde  benzer  özellikler  göstermektedir.  P robiyotik  bakterilerden 
Laktobasiller  aerotolerant  ve  anaerobik,  Bifidobakt eriler  ise  anaerobik  ve 
sakkarolastik  özellik  göstermektedir.  Bu  yüzden  tek nolojik  üretim 
parametreleri  açısından  Laktobasil  ve  Bifidobakteri'leri  içeren  fermente  süt 
ürünleri  fonksiyonel  ürünlerden  mikrobiyolojik  olarak  duyarlı  grubu 
oluşturmaktadırlar.  Söz  konusu  olan  bu  duyarlılık  neden i  ile  fermente  süt 
ürünlerinin üretiminde ürün stabilitesini sağlamak ve mikrobiyal duyarlılığı en 
düş ük sevilere indirebilmek amacıyla özel önlemlerin alınması gerekmektedir. 
Yukarıda  değinilen  bilgiler  dikkate  alındığında;  bu  makalede  probiyotik 
bakterilerin  destek  kültür  olarak  ve  fonksiyonel  amaçlarla  kullanımlarında 
üzerinde  önemle  üzerinde  durulması  gereken  konular  irdelenmeye 
çalışılacaktır.</Özetçe>
<Anahtar> Laktik  asit  bakterileri,  starter  kültür,  probiyotik, prebiyotik, bakteriosin, egzopolisakkarit. </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Değ i ş ik Fermentasyon Parametrelerinin Pektinaz Enzim Üre timi ve 
Morfoloji Açısından İ statistiksel Yaklaş ımla Optimizasyonu</Başlık>
<Özetçe>Aspergillus  sojae ATCC  20235  su şu  kullanılarak,  karıştırma  hızı  (rpm), 
aşılama ortamı (spore/ml) ve maltrin (g/ml) ile mısır  şurbu şırası (CSL) (g/ml) 
konsantrasyonları gibi önemli fermentasyon parametrelerinin enzim aktivitesi, 
morfolojik  yapı  ve  biyokütle  üzerine  etkileri  YüzeyTepki  Yöntemi  (RSM) 
kullanılarak incelenmiş tir. Buna göre pektinaz enzim aktivitesi (U/ml) üzerinde 
en etkili faktörlerin maltrin ve mısır şırası konsantrasyonları oldu ğu (P 0,001), 
fakat  inokülasyon  oranının  fazla  önemli  olmadığı  görülmü ştür  (P 0,05). 
Morfolojik  olarak  ise  çeşitli yo ğunluk  ve  büyüklüklerde  pelletlerin oluştu ğu 
gözlemlenmiştir.  Pellet  büyüklüklerinin  ise  0,5232-7,2693mm  arasında 
değiştiği belirlenmiştir. </Özetçe>
<Anahtar>Pektinaz,  optimizasyon,  morfoloji,  fermentasyon, 
Aspergillus sojae</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Farklı Derişimde Amonyum Sülfat İ çeren Ortamlarda Ş arap 
Mayalarının Gliserin Üretimlerinin İ ncelenmesi</Başlık>
<Özetçe>Bu çalışma kapsamında; başlangıç amonyum sülfat derişiminin iki yerli  şarap 
mayası  suşu  olan  Saccharomyces  cerevisiae Kalecik  1  ve  Saccharomyces 
cerevisiae Narince 3'ün  gliserin  üretimleri  üzerine  etkisi  kesikli  bir  sistemde 
incelenmiştir. Bu amaçla, sentetik uygun bir ortam kullanılmış, ortamdaki diğer 
bileşenler  sabit  tutularak,  amonyum  sülfatın  başlangıç  derişimi  0.1-1.0  g/L 
aralığında değiştirilmiştir. Kalecik 1 ve Narince 3 su şlarının en yüksek özgül 
üreme hızlarına ulaştıkları amonyum sülfat derişimleri sırasıyla; 1.0 ve 0.8 g/L 
olarak bulunmuştur. Her iki su şiçin de, en yüksek özgül gliserin olu şum hızları 
ve  maksimum  gliserin  derişimleri  0.3  g/L  başlangıç  derişiminde  amonyum 
sülfat  içeren  ortamda  elde  edilmiştir.  Bu  ortamda,  Kalecik  1  su şunun 
maksimum 6.4 g/L, Narince 3 suşunun ise 6.5 g/L düzeyinde gliserin ürettikleri 
belirlenmiştir. </Özetçe>
<Anahtar>Saccharomyces  cerevisiae,  gliserin,  şarap,  amonyum 
sülfat </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Akrilamid - Gıdalarda Oluşan Önemli Bir Kontaminant</Başlık>
<Özetçe>Akrilamid yaygın olarak kağıt, boya ve kozmetik endüstrisinde poliakrilamid 
eldesinde  kullanılmakta  olup  ayrıca  sigara  dumanını n  da  bir  bileşeni olduğu 
saptanmış tır.  Tareke  ve  ark.(2000)  kızartılmış hayvan  yiyeceklerindeki 
akrilamidin  kanda  hemoglobin  bağlayıcı  rolünün  oldu ğunu  göstermişlerdir. 
2002 yılında da İsviçreli bilim adamları tarafından yüksek sıcaklıkta pişirilmiş
karbonhidratça  zengin  gıdalarda  önemli  miktarlarda  akrilamid  oluştu ğu 
belirlenmiştir. Akrilamid gıdalarda kızartma, fırında ve ızgarada pişirme gibi 
ısısal  işlemlerin  sonucunda  olu şmaktadır.  100-120°C'nin  üzerine  ısıtma 
işleminden sonra en yüksek akrilamid miktarı karbonhidratça zengin gıdalarda 
(100-4000 µg/kg) ve en dü ş ük akrilamid miktarı ise proteince zengin gıdalarda
(100 µg/kg) bulunmu ştur. 
Akrilamid içeriği açısından önemli gıda grupları patates cipsi, kızarmışparmak 
patates, kızarmışekmek, kahvaltılık tahıllar, unlu mamüller ve kahvedir. Isısal 
işlem görmü şgıdalarda akrilamid oluşumu için birkaç teorik mekanizma öne 
sürülmektedir. 1. mekanizma olarak; gıdalarda akrilamidin çoğunlukla indirgen 
şekerler  (glukoz  vb.)  ile  aminoasitler  (esas  olarak  asparajin)  arasında 
gerçekleşen  Maillard  (esmerleşme)  reaksiyonları  sırasında  oluştu ğu 
düş ünülmektedir. 2.  mekanizma olarak  da  akrilamidin  yağlardan  ve  gıdanın 
yapısında  bulunan  azot  içeren  bileşiklerden olu şabileceği  ileri  sürülmektedir. 
Bu  mekanizmada;  gliserolün  ısısal  indir genmesiyle  akroleinin  oluşması, 
akroleinin akrilik aside oksidasyonu ve akrilik asidin, gıdanın yapısında doğal 
olarak  bulunan  azotlu  bileşiklerin  prolizinden  olu şan  amonyakla  reaksiyonu 
sonucunda akrilamid olu ştu ğu düşünülmektedir. 
Gıdalarda  akrilamid  oluşumunda  gıda  bileşenleri,  gıda  matriksi,  sıcaklık  ve 
süre  gibi  işlem  ko şulları  ile  birlikte  su  aktivitesi,  pH  ve  ısıtma  ort amı  ve 
depolama da önemli faktörler olarak rol oynamaktadır. Akrilamid bileşiği ile 
yapılan  toksikolojik  çalışmalar  akrilamidin  insan  vücudunda  nörotoksik 
etkilere  neden  olduğunu  göstermiş tir.  Hayvan  besleme  deneyleri  ise 
hayvanların  yüksek  akrilamid  içeren  gıdalarla  beslenmesinin  kanserojen 
etkilere sebep olduğunu göstermiştir. Bundan dolayı akrilamid bileşiği Uluslararası Kanser Araş tırma Enstitüsü (The 
International  Agency  for  Research  on  Cancer)  tarafı ndan  insanda  kanser 
oluşturma  olasılığı  bulunan  maddeler  sınıfına  (2A)  konulmu ş tur.  Gıdalarda 
akrilamid oluşumunu  ve  bu  oluşumu  azaltma yollarını  etkileyen faktörler  ve 
toksikolojisi üzerine yapılmışaraş tırmalar ise bu konularda daha çok çalışmaya 
ihtiyaç oldu ğunu göstermektedir. 
</Özetçe>
<Anahtar> Akrilamid, asparajin, indirgen şekerler </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Antalya Yöresinde Tüketilen Yenebilir Bazı Yabani 
Bitkilerin Nitrat ve Nitrit İ çerikleri</Başlık>
<Özetçe>Bu  çalışmada  Antalya  yöresinde  sıklıkla  tüketilen  bazı  yenebilir  yabani 
bitkilerin nitrat ve nitrit içerikleri araş tırılmış tır. Antalya örtü-altı tarımının çok 
yaygın olduğu ve buna paralel olarak azotlu gübre kullanımının  fazla oldu ğu 
bir bölgedir. Araştırmaya konu olan materyaller seralarda ve tarla ke narlarında 
kendiliğinden  yetişen  ve  üreticiler  tarafından  toplanarak  semt  pazarlarında 
satışa sunulan ürünlerdir. Araştırma materyali olarak 10 farklı yenebilir yabani 
bitki seçilmişve toplam 49 adet örnek toplanmıştır. Bu bitkiler, yerel yemek 
kültüründe çiğveya pişmişolarak çeşitli  şekillerde tüketilmektedir. Araş tırma 
sonucunda  bu  bitkilerde  nitrit  belirlenememiş,  nitrat  içeriklerinin  ise  93,74-
2512,12 mg/kg arasında değiştiği belirlenmiştir. Piyasadan toplanan örneklerin 
nitrat  konsantrasyonu  doğal  ortamlardan toplanan  örneklere  kıyasla  5-8  kat 
daha yüksek bulunmuştur. </Özetçe>
<Anahtar>Yenebilir yabani bitkiler, nitrat, nitrit, Antalya </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Bir Yöresel Gıdadan İ zole Edilen Bakterinin 
İ dentifikasyonu ve Üretti ğ i Antimikrobiyal Bile ş i ğin 
Aktivitesine Etki Eden Faktörlerin Belirlenmesi </Başlık>
<Özetçe>Bu çalışmada yöresel bir gıdadan izole edilen bakteri ve bubakterinin ürettiği 
antimikrobiyal bileşiğin aktivitesine etki eden faktörler incelenmiştir. 
Bakterinin  morfolojik,  fizyolojik,  karbonhidrat  fermantasyon  ve  yağ asidi 
profili özellikleri belirlenmiş tir. Bu bakterinin ürettiği antimikrobiyal maddenin 
inhibitör aktivitesi  üzerine  enzimlerin,  ısıl  işlemin  (60, 70,  80, 90,  110,  121 
°C'de  15  ve/veya  30  dk), pH'nın  (2.0  ile  12.0),  bazı  deterjanların,  organik 
çözücülerin, inokulum miktarının (% 0.05, %0.1, %1. 0, %1.5, %2.0 ve %2.5), 
başlangıç pH'sının (pH 5.0-8a.5), inkübasyon sıcaklığının (25, 32 ve 37 °C) ve 
farklı  besiyerlerinin  (MRS,  BHI,  Nutrient  ve  Plate  Count  broth)  etkisi 
incelenmiştir. Ayrıca inhibitör spektrumu da saptanmıştır. 
İzole edilen bakterinin Gram-pozitif, hareketsiz, ka talaz negatif ve kok şeklinde 
olduğu  ve  spor  oluşturmadığı,  6.0-9.6  pH  aralığında,  %3.0-6.5  NaCl  içeren 
besiyerinde ve 10-50°C aralığında gelişebilirken  ?4.5 pH ve  ?55°C sıcaklık 
değerlerinde  gelişemediği  belirlenmiştir.  Glikoz  besiyerinde  geliştirdiği  son 
pH'nın 4.29 olduğu, sütte gelişimi sırasında ise pH değerini 24h ve 7 gün sonra 
sırasıyla  4.44  ve  4.38  değerine  düşür düğü  bulunmuştur.  Karbonhidrat 
fermantasyon  (API  strep  20  ve  API  50  CHL)  ve  yağ asidi  profili  (MIS) 
analizleri  bakterinin  Enterococcus  faecalisolduğunu  göstermiştir.  Bakterinin 
indikatör  mikroorganizmalara  kar şı  inhibitör  etkisinin  asitlik  ve  hidrojen 
peroksitten kaynaklanmadığı saptanmış tır. 
Ayrıca  antimikrobiyal  bileşiğin  papain  ve  pankretain  enzimlerine  duyarlı, 
tripsin,  katalaz,  lipaz  ve  amilaz  enzimlerine  ise  d ayanıklı  olduğu  tespit 
edilmiştir.  Bu  sonuçlar  inhibitör  maddenin  bir  bakteriyosi n  olduğunu 
göstermektedir. Bakteriyosinin ısıl işleme (60-90 °C'de 15 ve 30 dk), asidik ve 
nötral  pH'lara  (2-7),  organik  çözücülere  (hekzan,  e tanol,  formaldehit  vb.), 
deterjanlara (SDS, üre, tween 80 vb.), merkaptaetanol ve EDTA'ya dayanıklı 
olduğu,  ancak  yüksek  ısıl  işleme  (110  ve  121  °C'de  15  dk)  ve  bazik  pH 
değerlerine karşı duyarlı oldu ğu tespit edilmiştir.  Antimikrobiyal  aktivitenin  besiyerinin  MRS,  inokülüm  miktarının  %0.1, 
başlangıç  pH'sının  6.5-7.0,  inkübasyon  sıcaklığının  32  °C  ve  inkübasyon 
süresinin  8-18h  olması  durumunda  maksimum  düzeye  (8 00  AU/ml)  ulaştığı 
gözlenmiş tir. Bakteriyosinin test edilen bazı Listeria, Bacillus, Campylobacter, 
Lactobacillus,  Leuconostoc,  Lactococcus ve  Enterococcus türleri  üzerinde 
inhibitör aktiviteye sahip oldu ğu belirlenmiştir. 
# </Özetçe>
<Anahtar> Bakteriyosin,  Enterococcus  faecalis,  fizikokimyasal 
özellikler </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Bursa'da Satışa Sunulan Tahin Helvalarının 
Kimyasal ve Mikrobiyolojik Özellikleri </Başlık>
<Özetçe>Geleneksel  bir  Türk  gıdası  olan  tahin  helvası,  kabukları  çıkarılmış susam 
tanelerinin kavrulduktan sonra özel değirmenlerde ezilmesi ile elde edilen ve 
tahin  adı  verilen  yağlı  maddenin  şeker,  sitrik  asit, tartarik  asit  ve  ekstrakte 
edilen  çöğen  suyu  ile  pişirilmesi  ile yapılan  bir tatlıdır.  Sade,  cevizli,  a ntep 
fıstıklı  ve  kakaolu  olarak  çeşnilendirilerek  satışa  sunulmakta  ve hemen  her 
bölgede  üretimine  rastlanmaktadır.  Bu  çalışma,  sevilerek  tüketilen  tahin 
helvasının  kalite  özelliklerinin  belirlenmesi  amacı yla  planlanmış tır.  Analize 
alınacak  örneklerin  kimyasal  (%kurumadde,  %asitlik  (oleik  asit),  %yağ, 
%toplam şeker, %protein, %kül) ve mikrobiyolojik (aerobik mezofilik bakteri, 
koliform,  E.coli, Staphylococcus aureus, maya ve küf sayıları ile küf çıkması 
halinde izolasyon ve identifikasyon) özellikleri belirlenecektir. Örnek olarak, 
Bursa'da  satışa  sunulan  (açık  ve  ambalajlı)  tahin  helvaları  kullanılmış tır. 
Helvaların kimyasal yönden  şeker ve asitlik dışında standart değerlerin içinde 
kaldığı, mikrobiyal yönden mezofilik bakteri ve küf-maya  sayılarının yüksek 
olduğu  ve  bazı  helvalarda  ise  Staphylococcus  aureus ile  kontaminasyon 
belirlenmiştir. </Özetçe>
<Anahtar>Tahin helvası, mikrobiyal ve kimyasal kalite</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Bir Yöresel Gıdadan İzole Edilen Bakterinin 
İdentifikasyonu ve Ürettiği Antimikrobiyal Bileşiğin  
Aktivitesine Etki Eden Faktörlerin Belirlenmesi </Başlık>
<Özetçe>Bu çalışmada yöresel bir gıdadan izole edilen bakteri ve bu bakterinin ürettiği
antimikrobiyal bileşiğin aktivitesine etki eden faktörler incelenmiştir.  
Bakterinin morfolojik, fizyolojik, karbonhidrat  fermantasyon ve yağ asidi
profili özellikleri belirlenmiştir. Bu bakterinin ürettiği antimikrobiyal maddenin 
inhibitör aktivitsesi üzerine enzimlerin, ısıl işlemin (60, 70, 80, 90, 110, 121
°C'de 15 ve/veya 30 dk), pH'nın (2.0 ile 12.0), bazı deterjanların, organik 
çözücülerin, inokulum miktarının (% 0.05, %0.1, %1.0, %1.5, %2.0 ve %2.5),
başlangıç pH'sının (pH 5.0-8a.5), inkübasyon sıcaklığının (25, 32 ve 37 °C) ve
farklı besiyerlerinin (MRS, BHI, Nut rient  ve Plat e Count  broth) etkisi 
incelenmiştir. Ayrıca inhibitör spektrumu da saptanmıştır. 
İzole edilen bakterinin Gram-pozitif, hareketsiz, katalaz negatif ve kok şeklinde 
olduğu ve spor oluşturmadığı, 6.0-9.6 pH aralığında, %3.0-6.5 NaCl içeren
besiyerinde ve 10-50°C aralığında gelişebilirken ? 4.5 pH ve ?55°C sıcaklık 
değerlerinde gelişemediği belirlenmiştir. Glikoz besiyerinde geliştirdiği son
pH'nın 4.29 olduğu, sütte gelişimi sırasında ise pH değerini 24h ve 7 gün sonra 
sırasıyla 4.44 ve 4.38 değerine düşürdüğü bulunmuştur. Karbonhidrat
fermantasyon (API strep 20 ve API 50 CHL) ve yağ asidi profili (MIS) 
analizleri bakterinin Enterococcus faecalis olduğunu göstermiştir. Bakterinin
indikatör mikroorganizmalara karşı inhibitör etkisinin asitlik ve hidrojen
peroksitten kaynaklanmadığı saptanmıştır.  Ayrıca antimikrobiyal bileşiğin papain ve pankretain enzimlerine duyarlı,
tripsin, katalaz, lipaz ve amilaz enzimlerine ise dayanıklı olduğu tespit
edilmiştir. Bu sonuçlar inhibitör maddenin bir bakteriyosin olduğunu 
göstermektedir. Bakteriyosinin ısıl işleme (60-90 °C'de 15 ve 30 dk), asidik ve
nötral pH'lara (2-7), organik çözücülere (hekzan, etanol, formaldehit  vb.),
deterjanlara (SDS, üre, tween 80 vb.), merkaptaetanol ve EDTA'ya dayanıklı 
olduğu, ancak yüksek ısıl işleme (110 ve 121 °C'de 15 dk) ve bazik pH
değerlerine karşı duyarlı olduğu tespit  edilmiştir. 
Antimikrobiyal aktivitenin besiyerinin MRS, inokülüm miktarının %0.1,
başlangıç pH'sının 6.5-7.0, inkübasyon sıcaklığının 32 °C ve inkübasyon 
süresinin 8-18h olması durumunda maksimum düzeye (800 AU/ml) ulaştığı
gözlenmiştir. Bakteriyosinin test edilen bazı Listeria, Bacillus, Campylobacter,
Lactobacillus, Leuconostoc, Lactococcus ve Enterococcus türleri üzerinde 
inhibitör aktiviteye sahip olduğu belirlenmiştir. 
 </Özetçe>
<Anahtar>Bakteriyosin, Enterococcus faecalis, fizikokimyasal özellikler </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>EKOSİSTEM MÜHENDİSİ TARLADA ZARARLILARA KARŞI ÇALIŞIYOR</Başlık>
<Özetçe>Gıda üretiminde sürdürülebilir doğal kaynak kullanımına dayalı, biyolojik çeşitliliği
koruyabilen ve çevre dostu üretim tekniklerini kullanmak bir gereklilik olsa da küresel
ölçekte, tarımsal faaliyetler kimya endüstrisine çok bağımlı bir hale gelmiştir. Gerek iç
gerekse dış pazara sunulan tarım ürünlerindeki pestisit (tarım ilacı) kalıntısı konusunda
eğitimin ve denetimin yeterli olmaması ve kontrolsüz tarım ilacı kullanımının devamı,
toplum sağlığını tehdit eden ciddi bir unsurdur.Tarımsal üretimde kullanılan pestisitlerin,
gıdalardaki kalıntı riskinin dışında daha birçok olumsuz etkisi bulunmaktadır. Bu nedenle
gelişmiş ülkelerde pestisit kullanımının en az düzeyde kullanıldığı entegre ürün yönetimi
anlayışı geçerli olmaya başlamıştır. Entegre mücadelenin temelinde yer alan “doğayı
koruma-düşüncesi doğrultusunda öne çıkan yöntemlerden birisi de biyolojik
mücadeledir.Ülkemiz biyoçeşitliliği flora bakımında olduğu kadar fauna bakımından da
oldukça zengindir. Ülkemiz faunasında doğal düşman böcekler (parazitoit ve predatör) çok
önemli yer tutar.Parazitoitler gerek sıra dışı biyolojileriyle gerekse zararlı türleri baskılaması
konusunda gösterdiği başarı nedeniyle “Ekosistem Mühendisleri-olarak tanımlanabilir.
Kültür bitkilerinde zararlı olan böceklere karşı, biyolojik mücadelede kullanılan
parazitoitlerin başında yumurta parazitoitleri gelmektedir. Bunlar içinde Trichogramma
cinsine bağlı türlerin özel bir yeri ve önemi bulunmaktadır. Dünyada yıllık 32 milyon hektar
tarım ve orman arazisinin kontrolü için farklı Trichogramma türlerinin kullanıldığı
bilinmektedir. Trichogramma türlerinin gerek doğal gerekse laboratuvar konukçularında
üretimlerinin kolay olması, bu türlerin ticari olarak kitle halinde üretilip salımlarını
kolaylaştırmaktadırÜlkemiz faunasında doğal olarak bulunan Trichogramma türleriyle birçok
temel çalışma yapılmış, ancak bu uygulamalar ticarileştirilememiştir. Ülkemiz faunasında
doğal olarak bulunan yumurta parazitoiti Trichogramma pintoi Voegele (Hymenoptera:
Trichogrammatidae), agro-ekosistemdeki birçok zararlıyı baskı altında tutabilen bir türdür.
Ancak bugüne kadar dünyada bu parazitoit türünün kitle üretimi ve salımına yönelik
herhangi bir çalışma gerçekleştirilmemiştir. Bu amaçla Bilim, Sanayi ve Teknoloji
Bakanlığı’nın genç-girişimci araştırıcılara yönelik uyguladığı Teknogirişim Sermayesi Desteği kapsamında “Yumurta parazitoiti Trichogramma pintoi’nin kitle üretimi-konulu bir proje
sunulmuş ve proje destek almıştır. Bu proje ile zararlılarla mücadelede tarım ilacı kullanımı
konusunda bağımlı olan birçok üreticiye alternatif bir mücadele olan biyolojik mücadele
önerilmektedir. Bu mücadele yönteminde; üreticiler biyolojik mücadeleyi tercih ettikleri için
sağlıklı bir çevrede çalışmalarını sürdürebilecek, tüketiciler daha sağlıklı ürünlere
ulaşabilecek, doğa ise sürdürülebilirliğini koruyacaktır.Bu proje ile üretici tarlasında
“Ekosistem Mühendisi-olarak çalışacak T. pintoi’nin düşük sıcaklıklarda depolanması ve kitle
üretimine yönelik prototip üretim tekniğinin ilk kez geliştirilecektir. Sözkonusu tekniğin
geliştirilmesinden sonra ürünün pazarlanma koşullarının ortaya konmasını
amaçlanmaktadır. Proje kapsamında üniversitemiz teknoparkında “BiyoGramma-ismiyle bir
şirket de kurulmuştur. Bu şirket ile bu parazitoitin kitle üretimi yanında parazitoitin yurt içi
ve yurt dışı pazar durumunun ortaya konmasıyla ürünün ticarileşme sürecine hız
kazandırmak amaçlanmıştır. </Özetçe>
<Anahtar>Organik tarım, Biyolojik mücadele, Teknogirişim, Trichogramma pintoi, 
prototip kitle üretimi, pazarlama
</Anahtar>
<Kaynak>Gıda Güvenliği</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>ZARARLI BÖCEKLERİ BASKILAYAN FAYDALI BÖCEKLER İŞBAŞINDA</Başlık>
<Özetçe>Tarımda gelişmiş ülkeler tarımsal verimlilik konusundaki sorunlarını önemli ölçüde 
çözmüştür. Dolayısıyla bu ülkelerde tarım konusundaki odaklanma daha çok gıda güvenliği
konusundadır. Ülkemizde ise tarımla ilgili kesimler bir yandan verimlilik artışına
odaklanırken diğer yandan da gıda güvenliği sorununu aşmaya çalışmaktadır. Tarımsal
üretimde zararlılarla mücadelede sentetik kökenli tarım ilaçlarının birçok olumsuz etkileri
(gıdalarda kalıntı problemi, zararlı böceklerde direnç problemi, bal arıları ve diğer hedef
alınmayan organizmalar üzerindeki zararlı etkiler vb)  mevcuttur. Yaşanan bu sorunlar
nedeniyle çevreyle uyumlu mücadele yöntemleri daha da önem kazanmaktadır. Tarımda
çevreyle uyumlu yöntemlerden biri de ‘Biyolojik Mücadele’dir. Biyolojik mücadele doğal
kaynakların korunması, biyoçeşitliliğin korunması, çevre ve insan sağlığına olumsuz etkisinin
olmayışı, mücadele masraflarının azalması ve ilaç kalıntısı olmayan ürün elde edilmesi
yönüyle avantajlıdır. Biyolojik mücadelede kullanılan canlı grupları parazitoitler, predatörler
ve mikrobiyal etmenlerdir. Ülkemiz biyoçeşitliliği, bu canlı gruplar açısından da son derece
zengindir. Venturia canescens Gravenhorst (Hymenoptera: Ichneumonidae) ülkemiz
ekosisteminde doğal olarak bulunan bir parazitoittir. Bu parazitoitin başta incir, üzüm,
fındık, kayısı, buğday gibi tarımsal ürünlerde zararlı olan 23 farklı türün larvalarını
parazitlediği bilinmektedir. Bu faydalı böcek ile dünyada farklı ülkelerde yapılan birçok
çalışma ile çok olumlu sonuçlar alınmıştır. Ancak bugüne kadar parazitoitin üreticilere
yönelik ticari bir uygulaması gerçekleştirilememiştir. Buradan hareketle tasarladığımız proje
ile bu faydalı böceğin ticari üretimine yönelik çalışmalar başlatılmıştır. Bilim Sanayi ve
Teknoloji Bakanlığı’nın genç araştırmacılara yönelik yürüttüğü Teknogirişim Sermayesi
Desteği kapsamında ‘Larva parazitoiti Venturia canescens ‘in Kitle Üretimi”konulu bir proje 
hazırlanmış ve proje destek almıştır. Sonrasında bu proje kapsamında Ankara Üniversitesi 
Teknopark’ında “BiyoVen-ismiyle bir şirket kurulmuştur. Öngörülen bu proje ile söz konusu
biyolojik mücadele etmeninin uygulamaya sokulmasıyla üreticilerin daha sağlıklı bir çevrede çalışma koşullarına sahip olması, tüketicilerin de daha sağlıklı-pestisit kalıntısı olmayan
ürünlere kavuşabilmesine imkan sağlanacaktır. Uzun süredir üzerinde çalışmakta
olduğumuz Venturia canescens ile hazırladığımız proje, kitle üretimi üzerine odaklanılmıştır.
Birçok zararlı böceği baskılamasından dolayı “Biyo Dost-adını verdiğimiz parazitoitin bir yıl
içinde hedeflediğimiz prototip kitle üretimi gerçekleştirilecek ve pazarlanma potansiyeli
belirlenecektir. Prototip üretiminden sonraki dönemlerde ise iç ve dış pazara yönelik daha
ayrıntılı pazar araştırmaları yapılarak, faydalı böceğin ekonomik kitle üretim yöntemini
geliştirerek “Biyo Dost”u daha fazla üreticiyle buluşturmayı amaçlıyoruz.  </Özetçe>
<Anahtar>Organik tarım, Biyolojik mücadele, Teknogirişim, Venturia canescens, 
prototip kitle üretimi, pazarlama</Anahtar>
<Kaynak>Gıda Güvenliği</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>FARKLI DOĞAL VE BİTKİSEL KATKILARIN ORGANİK EKMEK ÜRETİMİNDE
KULLANIMI </Başlık>
<Özetçe>Daha sağlıklı ve güvenli bir yaşam için kimyasal madde kullanılmadan üretilmiş ürünlere
olan ilgi gün geçtikçe artmakta ve organik ürün pazarı da giderek büyümektedir. Organik
ekmek, organik tarım kurallarına göre yetiştirilmiş tahılların, taş değirmende % 100
randımanlı olarak öğütüldükten sonra elde edilen un ile ekşi maya, tuz ve su dışında
herhangi bir katkı kullanılmadan uygun işleme ve pişirme metotları uygulanarak üretilen
ekmektir. Organik ekmek üretiminde, her şeyden önce organik tarım esaslarına göre elde
edilen tahıl ve ondan elde edilen un çok önemlidir. Organik ekmek, genetik
modfifikasyondan uzak olması, kimyasal kalıntılar içermemesi ve tüketim kalitesi
bakımından üstün özelliklere sahiptir. Belirtilen üstün özellikleri içermesine rağmen, organik
ekmek üretim, tüketim ve son ürürn kalitesi bakımından çözülmesi gereken bir takım
problemlere sahiptir. Fırın ürünlerinde özellikle de ekmekte hacim tekstürel yapı, raf ömrü
ve besin kalitesi önemli kalite kriterleridir. Katkılı beyaz ekmek üretiminde, kepeği ayrılmış
un, yapıyı kuvvetlendirici oksidant maddeler, enzimatik katkılar, bayatlamayı ve
mikrobiyolojik bozulmaları geciktiren maddelerin kullanımı ile istenen hacim ve tekstürel
özelliklere sahip geç bayatlayan ekmek üretimi mümkün olmaktadır. Ancak, organik
ekmeklerin katkı maddesi kullanılmadan ve tam un ile üretilmesi, beyaz ekmeğe kıyasla
daha düşük hacimli, yoğun ekmek içi gözenek ve tekstür yapısına sahip, daha erken
bayatlayan ve bozulan bir ürün niteliğinde olmasına sebep olmaktadır. Ayrıca, önemli bir
husus da tam buğday unundan yapılan organik ekmeklerin, beyaz undan ve maya ile
üretilen beyaz ekmeğe kıyasla daha fazla fitik asit içermesidir. Vucut tarafından alınan fitik
asit miktarının artması mineral absorpsiyonunu önemli derecede azaltmaktadır.  Araştırmada, çeşitli araştırıcılar ve tarafımızdan önceden değişik un ve ekmek çeşitlerinin
kalitesi üzerine etkileri çalışılmış ve olumlu sonuçlar elde edilmiş farklı doğal katkı maddeleri
(Cephalaria sryaca,  kuşburnu, gluten ve ekşihamur tozu) farklı seviyelerde tek tek ve
birbirleri ile kombinasyonları organik ekmek formülasyonunda kullanılacaktır. Bu araştırma
ile, Cephalaria Syriaca, kuşburnu gibi organik bitikisel kaynaklardan elde edilen katkılar, organik buğdaydan elde edilecek olan enzimce aktif buğday unu, gluten ve ekşi hamur tozu
katkısı ile farklı üretim metotlarının organik ekmekte fitik asit miktarı ile un, hamur ve
ekmek kalitesi üzerine etkisi belirlenmeye çalışılacaktır. Böylece, önemi giderek artan
organik ekmek üretiminde karşılaşılan problemlerin çözümünde, organik yapıyı bozmadan
sağlıklı önerilerde bulunmak mümkün olacaktır. </Özetçe>
<Anahtar>Organik ekmek, doğal katkı, hamur reolojisi, ekmek kalitesi</Anahtar>
<Kaynak>Organik Gıdalar</Kaynak>
<TürkçeKarakter>Sorunsuz</TürkçeKarakter>
</makale>
<makale>
<Etiket>Gıda Mühendisliği</Etiket>
<Başlık>PROPOLİSİN BELİRLİ ORANLARDA BEYAZ PEYNİRE KATILMASI İLE BEYAZ
PEYNİRİN ÖZELLİKLERİNİN GELİŞTİRİLMESİ </Başlık>
<Özetçe>Propolis reçinemsi ve yapışkan bir maddedir. Arıları dış ortamdan ve mikroorganizmalardan
koruyan bir tabakadır. Propolis mantarlara ve bakterilere karşı antibiyotik etki gösterir.
Mikroptan arındırıcı, bakteri üremesini durdurucu, iltihap giderici, mantarlara karşı etkili ve
kas gevşetici etkileri vardır. Bu özelliklerinden dolayı propolis kullanımı et ve et ürünlerinde
raf örünü uzatmıştır. Çalışmanın amacı propolisin gerek antimikrobiyal etkisinden gerekse
insan sağlığı açısından olumlu etkisinden faydalanmak bununla birlikte propolisin gıda
boyası olarak kullanılabilirliğini araştırmaktır. Propolis saf olarak kullanılmadığından farklı
organik çözücülerde çözünmesi gerekir. Araştırmada propolis kovanlardan saf olarak
toplanmış ve en etkili çözücülerinden bir olan etanol ile yaklaşık 1 hafta süre ile
çözündürülmüştür. Çözünen propolisten çözücü uzaklaştırıldıktan sonra su ile karşım
halinde salamuraya ilave edildikten sonra(suda %2,5’u çözünür) peynirin olgunlaşma süresi,
bozunması(kimyasal, mikrobiyolojik, fiziksel bozunmalar ) üzerine olumlu etkiler
görülecektir. İnsan sağlığı üzerine de birçok olumlu etkisi gıda tarafından tüketildikten sonra
doğrudan insana da geçişi sağlanacaktır. Yapılan ön denemelerde beyaz peynire belirli
oranlarda katılan propolis peynirin erimesini engellemiştir. Bununla birlikte toplam
mezofilik aerobik mikroorganizma sayısını önemli ölçüde azaltmıştır.  </Özetçe>
<Anahtar>Propolis, Peynir, Sağlık Etkileri, Bozunma
</Anahtar>
<Kaynak>Süt ve Süt Ürünleri</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>EGE BÖLGESİNDE YETİŞEN BAŞLICA ZEYTİN ÇEŞİTLERİNDEN ELDE EDİLEN
ZEYTİNYAĞLARININ ÇEŞİT VE ORİJİNİNİN DNA ANALİZLERİ İLE BELİRLENMESİ 
ÜZERİNE ARAŞTIRMALAR
</Başlık>
<Özetçe>Son yıllarda güvenli gıda üretimi ve tüketimi bilincinin kazanılması ile gıdanın çeşit ve orijinin
belirlenmesi önem kazanmıştır. Özellikle ekstra naturel zeytinyağlarının kimyasal ve duyusal
özellikleri, zeytinin çeşit ve olgunluk durumuna, yetiştiği bölgenin iklimi ve coğrafi
durumuna, yağ elde etme sistemlerine ve depolamaya bağlı olarak değişiklik
göstermektedir. Bu nedenle zeytinyağının çeşidinin ve kaynağının belirlenmesinde mevcut
kimyasal yöntemler yetersiz kalmaktadır. Buna karşın zeytinyağının bitkisel DNA yapısı iklim
koşullardan etkilenmemekte ve böylece belirli genotiplerin belirlenmesi ile çeşit ve orijinin
tespit edilmesi mümkün olmaktadır. 
Ülkemizde, zeytinyağının çeşit ve orijinin belirlenmesine yönelik kimyasal yöntemleri içeren
birçok çalışma bulunmasına karşın Ege Bölgesi çeşitlerinin genetik yapısını belirlemeye
yönelik bir çalışma bulunmamaktadır. Bu eksikliği gidermek amacıyla planlanan bu
çalışmada, Ege bölgesinde yetiştirilen başlıca çeşitlerin RAPD ve AFLP markerleri ile yaprak,
zeytin ve zeytinyağı olmak üzere DNA parmak izi analizleri yapılmıştır. Memecik, Ayvalık,
Gemlik, Domat ve Erkence çeşitlerine ait örnekler, orijin bölgelerini temsil edecek şekilde 5
farklı beldeden ve 5 ayrı ağaçtan temin edilmiştir.  Hasatı yapılan zeytinler Abencor Cihazı
ile yağa işlenmiştir. RAPD analizleri 6 fraklı primer kullanılarak Torre ve ark.(2004) belirttiği
yönteme göre, AFLP analizleri 8 farklı primer çifti kullanılarak Li-Cor AFLP kiti kullanılarak
gerçekleştirilmiştir.  Gözlenen bantlar var ve yok olarak değerlendirilmiş ve genetik
uzaklıklar Jaccards katsayısına göre belirlenmiştir. Çeşitlerin ağaç dendogramları UPGMA
yöntemine göre oluşturulmuş ve ayrıca Temel Bileşen Analizi ve Mantel test yapılmıştır.
Tüm istatistiksel analizler NTSYS PC ver. 2.1 istatistik paket program kullanılarak
gerçekleştirilmiştir. 
Bu çalışma ile, Ege Bölgesinde yetiştirilen başlıca çeşitlerin çalışılan primerler ile genetik
profili belirlenmiştir. Memecik, Erkence, Gemlik, Ayvalık ve Domat çeşitlerine ait DNA
parmak izleri, çeşitlerin tescil edilmesinde kullanılabilecek veri sağlamıştır. Çeşitlerin tanımlanmasında karakteristik özellik gösteren primerler belirlenmiştir. Ülkemizde ilk defa
zeytinyağının genetik yapısının belirlenmesine yönelik araştırma yapılmıştır. Zeytinyağının
çeşit ve orijininin belirlenmesinde yetersiz kalan kimyasal analizlerin yerine DNA bazlı
marker tekniklerinin kullanılabileceği ortaya konulmuştur. Son yıllarda dünyada tüketicilerin
organik ürünlere yönelimi ile birlikte Coğrafi işaret (PGI) ve Menşe adı (PDO) önem
kazanmış ve etiketlerde yer almaya başlamıştır. Bu çalışmanın sonucunda, ülkemizde yoğun
olarak üretimi yapılan zeytinyağlarının PDO ve PGI işaretlenmesine yönelik veri elde
edilmiştir.  Elde edilen veriler, kaliteli zeytinyağlarımızın güvence altına alınmasına ve
böylece zeytin ve zeytinyağının ihracat payının artmasına katkı sağlayacaktır. Ayrıca
kontrolsüz olarak menşei belirtilerek satış yapılmasının önlenmesinde faydalı olacağı
düşünülmektedir. Bu çalışma, zeytinyağının DNA bazlı analiz tekniklerinin geliştirilmesine
yönelik çalışmalara öncü olup farklı marker teknikleri ile daha fazla markerin belirlenmesi
gerekliliğini ortaya koymuştur.  </Özetçe>
<Anahtar>Zeytinyağı, DNA, RAPD, AFLP, çeşit, orijin</Anahtar>
<Kaynak>Zeytin ve Zeytinyağı</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Bursa'da Satışa Sunulan Tahin Helvalarının 
Kimyasal ve Mikrobiyolojik Özellikleri </Başlık>
<Özetçe>Geleneksel bir Türk gıdası olan tahin helvası, kabukları çıkarılmış susam 
tanelerinin kavrulduktan sonra özel değirmenlerde ezilmesi ile elde edilen ve
tahin adı verilen yağlı maddenin şeker, sitrik asit, tartarik asit ve ekstrakte 
edilen çöğen suyu ile pişirilmesi ile yapılan bir tatlıdır. Sade, cevizli, antep
fıstıklı ve kakaolu olarak çeşnilendirilerek satışa sunulmakta ve hemen her 
bölgede üretimine rastlanmaktadır. Bu çalışma, sevilerek tüketilen tahin
helvasının kalite özelliklerinin belirlenmesi amacıyla planlanmıştır. Analize
alınacak örneklerin kimyasal (%kurumadde, %asitlik (oleik asit), %yağ, 
%toplam şeker, %protein, %kül) ve mikrobiyolojik (aerobik mezofilik bakteri,
koliform, E.coli, Staphylococcus aureus, maya ve küf sayıları ile küf çıkması
halinde izolasyon ve identifikasyon) özellikleri belirlenecektir. Örnek olarak, 
Bursa'da satışa sunulan (açık ve ambalajlı) tahin helvaları kullanılmıştır.
Helvaların kimyasal yönden şeker ve asitlik dışında standart değerlerin içinde
kaldığı, mikrobiyal yönden mezofilik bakteri ve küf-maya sayılarının yüksek 
olduğu ve bazı helvalarda ise Staphylococcus aureus ile kontaminasyon
belirlenmiştir. </Özetçe>
<Anahtar>Tahin helvası, mikrobiyal ve kimyasal kalite
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Doğal Antioksidanlar ve Gıdalarda Kullanımları </Başlık>
<Özetçe>Antioksidanlar, okside olabilir materyallerin oksidasyon başlangıcını geciktiren
veya hızını azaltan maddelerdir. Günümüzde endüstriyel proseslerde gıda 
maddelerinin depolama stabilitelerini artırmak için çoğunlukla sentetik
antioksidanlar kullanılmaktadır. Ancak, sentetik antioksidanların muhtemel 
toksisiteleri nedeniyle, kullanımları giderek azalmaktadır. Dolayısıyla, sentetik
bileşiklere alternatif olarak doğal antioksidanlara ilgi her geçen gün
artmaktadır. Literatürlerde doğal maddelerin önemli antioksidan etki 
gösterdiklerine ilişkin çok sayıda rapor bulunmaktadır. 
</Özetçe>
<Anahtar>Lipid oksidasyonu, doğal antioksidan, antioksidan bileşik </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>

</makale>
<makale>
<Etiket>Gıda Mühendisliği</Etiket>
<Başlık> Aşotu (Coriandrum sativum) Yapraklarından Katalaz Enziminin
Saflaştırılması ve Bazı Kinetik Özelliklerinin Araştırılması </Başlık>
<Özetçe>Katalaz (Hidrojen Peroksit: Hidrojen Peroksit Oksidoredüktaz, E.C.1.11.1.6),
aşotu yapraklarından saflaştırıldı ve bazı kinetik özellikleri incelendi. Katalaz 
enzimi, amonyum sülfat çöktürmesi takiben iyon değişim kromatografisi ile
%10,67 verimle, 89.68 EU/mg protein spesifik aktiviteye sahip olarak 64.06 
kat saflaştırıldı. Enzimin molekül ağırlığı, SDS-PAGE poliakrilamid jel
elektroforezi ile 60,95 kDa olarak bulundu. Beutler'in spektrofotometrik
metoduna göre yapılan kinetik analizler sonucu, katalaz enziminin K
 değeri H2O2 için 7,87mM, Vmax değeri H2O için 42,19 EU/mL olarak bulundu. 2m
</Özetçe>
<Anahtar>Katalaz, saflaştırma, karakterizasyon, aşotu (Coriandrium Sativum)
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Bazı  Peynir Çeşitlerinin Mineral  Kompozisyonu ve Beslenme Yönünden Önemi </Başlık>
<Özetçe>Süt ve süt ürünleri sağlıklı bir diyet için gerekli olan besin elementlerinin pek 
çoğunu içerir. Süt ürünleri ve de genellikle peynir Türk toplumunun
beslenmesinde önemli bir rol oynamaktadır. Bu çalışmada beyaz, kaşar, tulum
gibi önemli tüketim potansiyeline sahip olan peynirlerle daha çok yöresel 
olarak tüketilen küflü, çivil, lor ve örgü peynirleri analiz edilmiş ve birbirleri
ile karşılaştırılmıştır. Araştırma sonuçları gerek mineral içerik gerekse
kimyasal bileşim bakımından peynir çeşitlerinin önemli farklılıklara sahip 
olduğunu göstermiştir. 
</Özetçe>
<Anahtar>Peynir, çeşit, mineral madde  </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Biyojen Amin Analiz Yöntemleri </Başlık>
<Özetçe>Potansiyel toksisitelerinden dolayı çeşitli gıdalarda bulunan biyojen aminlerin 
analiz edilerek belirlenmesi oldukça önemlidir. Gıdaların matriksi kompleks
olduğundan biyojen aminlerin analizi oldukça zordur. Kromatografik analizden
önce gıdalardaki biyojen aminlerin ekstraksiyonu ve saflaştırılması gerekir. 
Biyojen amin analizlerinde en fazla kullanılan kromatografik yöntem yüksek
performans sıvı kromatografisi (HPLC) dir. Bu yöntemle biyojen amin analizi
için, kolon öncesi ya da kolon sonrasında, dansil klorür, ortofitaldialdehit
(OPA), benzoil klorür, dabsil klorür, dinitrobenzoil klorür v.b. türevlendirme
reaktiflerinden biriyle biyojen aminlerin türevlendirilmesi gerekmektedir. Bu 
derlemede farklı gıdalardaki biyojen aminlerin belirlenmesi amacıyla
gerçekleştirilen analiz yöntemleri anlatılmaktadır. 

</Özetçe>
<Anahtar>Biyojen aminler, histamin, HPLC
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Erzurum Yöresinde Yetişen Kapari Çiçek Tomurcuklarının Salamuraya İşlenmesi 
</Başlık>
<Özetçe>Kapari son yıllarda işlenmiş çiçek tomurcuklarıyla gıda sanayiinde yeniden 
önem kazanmış değerli bir ürün olarak dünya ticaretinde yerini almıştır. Özel
bir aromaya sahip olan işlenmiş kapari tomurcukları iştah açıcı ve hazmı 
kolaylaştırıcı yönüyle dikkat çekmektedir. 
Ülkemizde genellikle batı ve güney bölgelerde daha çok bilinmekte ve halk 
tarafından toplanarak işletmelere satılmaktadır. Kapari Erzurum çevresinde de
bol miktarda yetişmekte fakat yöre halkı tarafından henüz tam olarak
değerlendirilememektedir.  
Taze haldeyken tüketilemeyen kapari tomurcuklarının işlenmesi
gerekmektedir. Erzurum'un Kuzeydoğusunda bulunan Oltu yöresinden Haziran
ayında toplanan 0-7 mm çapındaki (Nonpareilles) kapari (Capparis ovata) 
tomurcukları, %5-8-10 tuz konsantrasyonlarında olmak üzere üç farklı
salamura ortamında 25 ve 30 gün süre ile bekletildikten sonra bazı kimyasal
özellikleri tespit edilmiştir.  
Taze kapari tomurcuklarında kuru madde %24.4, kül %4.18, ham selüloz
%10.51, ham yağ %1.88, C vitamini 7.15 mg/100g, asitlik %0.43 ve pH 5.37 
olarak tespitedilmiştir. Yirmi beş ve otuzuncu günlerde salamura örneklerinin
tamamının kuru maddelerinde, ham selülozlarında, ham yağlarında ve
pH'larında azalma; asitlik ve mineral maddelerinde ise artma meydana 
gelmiştir. 
</Özetçe>
<Anahtar>Kapari, Capparis ovata, salamura
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Eski ve Yeni Mahsul Sumak Tanelerinin 
Su Soğurma İzotermlerinin Modellenmesi 

</Başlık>
<Özetçe>Sumak (Latince adı: Rhus coriaria Familya: Anacadiaceae) Türkiye'de ve Orta 
Doğu ülkelerinde çok kullanılan bir baharat türüdür. Hasat edildikten sonra
kurutulup, öğütülüp kullanılacak hale getirilen sumak, yemeklere ekşi tat
vermek için kullanılır. Ayrıca, sumak tanelerinin su ile elde edilen özütü,
salatalarda ve bazı yemeklerde sos olarak kullanılır. Bu araştırmada, eski ve
yeni mahsul sumak tanelerinin, 15, 25 ve 35 °C'de elde edilen sorpsiyon 
verilerine Oswin, Halsey, BEtlinear, GAB; BET, ve Peleg izoterm
eşitliklerinin uygunluğu araştırılmıştır. Elde edilen sorpsiyon verilerine en iyi
uygunluk gösteren eşitlikler tespit edilmiş ve bu eşitliklerin sabitleri 
belirlenmiştir.
</Özetçe>
<Anahtar>Su soğurma izotermi, sumak </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> 
EtSanayiinde Kullanılan Farklı Hidrokolloidlerin 
Tekstür ve Renk Özellikleri Üzerine Etkisi 
</Başlık>
<Özetçe>Hidrokolloid terimi; gıda sanayiinde kalınlaştırıcı, sıvı çözeltilerde jelleştirici, 
buz ve şeker kristali oluşumunu engelleyici ve tat maddelerinin kontrollü
salınımı gibi birçok fonksiyonu yerine getiren polisakkaritler ve proteinler için 
kullanılmaktadır. Hidrokolloidler et endüstrisinde yağ ikame maddeleri olarak
kullanılmakta ve et ürünlerinin hem duyusal, hem de tekstürel özelliklerini
modifiye etmektedirler. Yapılan çalışmada, farklı gam tiplerinin tek başına ve 
kıymayla karıştırıldıktan sonraki tekstürel ve renk özellikleri incelenmiş, et
ürünlerinde yağ miktarını azaltmak amacıyla en uygun gam tipinin bulunması
amaçlanmıştır.  </Özetçe>
<Anahtar>Hidrokolloidler, etürünleri, gam, tekstür, renk</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Folik Asitve Sağlık Üzerine Etkisi </Başlık>
<Özetçe>Folik asit (pteroyl-L-glutamik asit), suda çözünebilen B grubu bir vitamindir. 
Pteridin, p-aminobenzoik asitve glutamik asitten oluşan folik asit; stabil ve
sentetik formdaki bir B grubu vitamini olup, daha çok gıda zenginleştirme
amacıyla veya destek besin öğesi olarak kullanılmaktadır. Bu vitaminin 
gıdalarda doğal olarak bulunan ve insanlarda metabolik olarak aktif olan formu
ise "folat" veya "folasin" olarak adlandırılmaktadır. Folat; ?-karboksi peptid 
bağıyla bağlı gl utamik asit ünitelerinden oluşmaktadır. 
Folatve indirgenmiş türevleri; metabolizmada metil (-CH), metilen (-CH),
formil (-CH=O), formimino (-CH=NH) ve metenil (-CH=) gibi tek karbon 
ünitelerinin taşınmasından sorumlu olup, vücuttaki metilasyon reaksiyonlarında
önemli kofaktörlerdir. Folik asit; DNA, RNA ve S-adenozil metiyonin (SAM)
sentezinde ve aminoasit metabolizmasının gerektirdiği tek karbon transfer 
reaksiyonlarında görev yapmaktadır. DNA'nın metilasyonunda rol alan SAM,
kanserin ve psikolojik bozuklukların önlenmesinde etkili olabilmektedir. Folat;
sinir sistemi ile ilişkili pürin, pirimidin, fosfor bileşikleri, B12 vitamini, 
metiyonin, dopamin, epinefrin, norepinefrin ve serotonin gibi birçok bileşiğin 
fonksiyonlarında ve metabolizmasında görev almaktadır. Folat metabolizması
homosistein aminoasidi düzeylerinin kontrolünde B6 ve B12 vitamini ile  birlikte önemli bir rol oynamaktadır. Bu vitaminlerden herhangi birinin
eksikliği homosistein düzeyini artırarak kalp-damar hastalıkları ve doğum 
kusurları riskini artırmaktadır. Folat döngüsünde anahtar özellik, merkezi folat
molekülünün kendisinin asla metabolize olmayarak korunması ve karbon
atomlarının transferi için bir yapı iskeleti olarak görev yapmasıdır.  Folat eksikliği; yetersiz beslenme, sindirim bozuklukları, alkol ve sigara
kullanımı ve depresyon gibi durumlarda ortaya çıkabilmektedir. Hamilelik,
büyüme ve kanser gibi hücre bölünmelerinin ve metabolizmanın hızlandığı  
durumlarda vücudun folat gereksinimi artmaktadır. Yetersiz folat alımı
öncelikle serum folatkonsantrasyonundaki azalma ve kan homosistein
düzeyindeki artış ile belirlenebilmektedir. Folat düzeyinin azalmasıyla kemik 
iliğinde hücre bölünmesi bozularak az sayıda fakat dev boyutta kan
hücrelerinin oluştuğu bir kansızlık türü olan "Megaloblastik anemi" ortaya
çıkmaktadır. Folat, hücrelerin genetik yapısının oluşumu ve korunması için gerekli olup, özellikle gebeliğin erken dönemlerinde bebeğin merkezi sinir
sisteminin gelişmesi için gereklidir. Folik asit takviyesi, kadınlarda "Spina 
bifida" ve "Anensefali" gibi nöral tüp kusurları (NTD) adı verilen beyinomurilik
bozukluklarına sahip bebek doğurma riskine karşı % 70'lere varan bir  koruma sağlamaktadır.  
Folik asit için günlük tavsiye edilen doz (RDA) 400 µg olup, bu miktar
hamilelik ve emziklilik durumlarında 500-600 µg'a çıkabilmektedir. Doğal 
olarak oluşan folat; ıspanak gibi yeşil yapraklı sebzelerde, turuçgil ve turunçgil
meyve sularında, baklagiller, kuşkonmaz, karaciğer, yumurta ve ette
bul unmaktadır. Ayrıca folik asit ile zenginleştirilmiş gıdalardan, içeceklerden 
ve multivitamin preparatlarından da folik asit gereksinimi karşılanabilmektedir.
İlk olarak, 1998 yılında Amerika Birleşik Devletleri Gıda ve İlaç dairesi 
(FDA), NTD'lerin önlenmesi amacıyla tüm un ve tahıl ürünlerini 140 µg/100g 
ürün düzeyinde folik asitle zenginleştirmek üzere bir program başlatmıştır.
ABD'yi Kanada, Meksika, Şili ve Macaristan gibi ülkeler izlemiştir. Bazı
Avrupa ülkeleri ise sadece kahvaltılık tahıllar gibi bazı spesifik ürünleri 
zenginleştirme yolunu seçmiştir. 
Folatlar; sıcaklık, basınç, oksijen gibi faktörlere karşı hassas olup gı da 
proseslerinden etkilenmektedir. Özellikle kaynatma ve konserve yapma gibi ısı 
uygulamaları sırasında suya geçme ve/veya oksidasyon nedeniyle folat
kayıpları oluşmaktadır. Taze meyve ve sebzelerde homojenizasyon, dondurma
ve çözme işlemleri hücre membranlarını parçalayarak folatların kimyasal 
kompozisyonunda değişikliğe ve dönüşümlere neden olabilen endojen
enzimleri okside etmektedir. Oluşan değişiklikler gıda kompozisyonu, oksijen
varlığı, kimyasal çevre, ısı derecesi ve folat formuna bağlı olarak farklılık 
göstermektedir. Örneğin, askorbik asit varlığı folatstabilitesini artırırken,
demir (Fe +2 ) azaltmaktadır. Öte yandan, fermentasyon prosesi folat
konsantrasyonunu artırmaktadır. Maya fermentasyonu ile üretilen şarap, bira ve 
ekmek gibi gıdalar zengin folat kaynağıdırlar. 
</Özetçe>
<Anahtar>Folik asit, folat, nöral tüp kusurları (NTD)  </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> Broyler Rasyonlarına Balık Yağı, E ve C Vitaminleri İlavesinin
Etteki Yağ Asidi Kompozisyonuna ve Lipit 
Peroksidasyon Düzeyine Etkisi</Başlık>
<Özetçe>Bu çalışma farklı iki yağ kaynağı içeren etlik piliç rasyonlarına E ve C 
vitaminlerinin etteki yağ asitleri kompozisyonu ve malondialdehit (MDA)
düzeyine etkisinin incelenmesi amacıyla yapılmıştır. Her grupta toplam 50 
civciv bulunacak şekilde rasgele 8 deneme grubu oluşturulmuştur. Çalışma 5
tekrarlama gruplu planlanmıştır. But eti toplam SFA düzeyi en düşük AYE
grubunda, en yüksek ise BYE grubunda saptanmıştır (P 0.001). Ayrıca, AYC 
ve AYEC gruplarından alınan örneklerde saptanan tekli doymamış yağ asidi
(MUFA) düzeylerinin BY ve BYC gruplarına göre daha düşük olması, bunun
yanında BY gr ubunda saptanan MUFA seviyesinin ise AY ve AYE gruplarına 
göre daha yüksek olması önemlidir (P 0.001). BY grubunda saptanan n-3
düzeyi rasyonuna AY ilave edilen broyler gruplarına göre daha yüksek 
bul unmuştur (p 0.001). Ayrıca, rasyona BY ilavesi ile but eti ?-linolenik asit,
EPA ve DHA düzeyleri de AY katılmasına göre arttırmıştır (P 0.001). BY
rasyonla beslenen broylerlerin but etlerinde saptanan n-6/n-3 oranı AY yem 
tüketen gruplara göre daha düşüktür (P 0.001). Balık yağında MUFA ve n-3
yağ asitlerinin daha fazla olması but eti MDA düzeyinin yükselmesinde etkili
olmuştur (P 0.001). Diğer yandan, en düşük MDA düzeyi AYEC gr ubu 
broylerlerden alınan but etlerinde saptanmıştır. Sonuç olarak, insan tüketimine
sunulan broyler eti yağ asidi kompozisyonu, hayvanın beslenmesine bağlı 
olarak önemli ölçüde değişmektedir. Rasyonda BY kullanılması, insan sağlığı  
için önem arz eden n-3 yağ asitleri düzeyini arttırmakta ve n-6/n-3 oranını ise
düşürmektedir.  </Özetçe>
<Anahtar>Balık yağı, E vitamini, C vitamini, lipid peroksidasyon</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık> 

Ankara Piyasasında Satışa Sunulan Tavuk Etlerinde Yersinia
enterocolitica ve Escherichia coli O157 Varlığının Araştırılması 

</Başlık>
<Özetçe>İşletmelerde kesim esnasında yeterli hijyenik koşulların sağlanamadığı ve 
personel hijyenine dikkat edilmediği şartlarda tavuk etleri,
mikroorganizmaların ve özellikle patojen bakterilerin gelişmesi açısından 
uygun bir ortam oluşturmaktadır. Tüketim aşamasında ise yetersiz ısıl işlem
uygulamaları sonucu ölümle sonuçlanabilecek gıda kaynaklı hastalıklar
meydana gelmektedir. Bu nedenle yapılan çalışmada, Ankara'da satışa sunulan 
tavuk etlerinde gıda kaynaklı hastalık oluşturan iki patojen bakteri aranmıştır.
Bu amaçla farklı marketlerden 8 aylık bir süreçte alınan toplam 57 adet tavuk
eti örneği, klasik kültürel yöntem kullanılarak Yersinia enterocolitica ve klasik 
kültürel yöntem ile birlikte immunomanyetik ayırma (İMA) yöntemi
kullanılarak Escherichia coli O157 (VTEC) varlığı açısından değerlendirmeye
alınmıştır. Analize alınan 57 adet tavuk eti örneğinin 2 tanesi (% 3.5), Y. 
enterocolitica açısından pozitif olarak belirlenmiştir. Aynı örneklerle yapılan E.
coli O157 analiz sonuçlarına göre ise; klasik kültürel yöntem kullanıldığında 1
adet (% 1.8), İMA yöntemi kullanıldığında ise 2 adet (% 3.5) örnekte E. coli 
O157 saptanmıştır. Sonuç olarak; tavuk etlerinde Y. enterocolitica ve E. coli
O157 varlığına rastlanılması, üretim ve satış aşamalarında gerekli hijyenik 
önlemlerin alınmadığını göstermekte ve bu noktalarda hijyenik kalitenin
yükseltilmesi ve dolayısıyla tavuk etlerinin insan sağlığı açısından risk
oluşturmasının önüne geçileceği düşünülmektedir. </Özetçe>
<Anahtar>Yersinia enterocolitica, Escherichia coli O157, klasik
kültürel yöntem, immunomanyetik ayırma (İMA).
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Fındıkta Mikrodalga ile Kurutmanın  
Küfler Üzerine Etkisinin İncelenmesi 
 </Başlık>
<Özetçe>Türkiye fındık üretiminde dünyada birinci sırada yer almakta, dünya fındık 
üretiminin %80'ni oluşturmaktadır. Üretilen fındığın %75'i ihraç edilmektedir.
Ancak zaman zaman aflatoksin içermesi nedeniyle ihracatta güçlüklerle 
karşılaşılmakta, fındıklar iade edilmekte veya fiyatının düşürülmesi yoluna
gidilmektedir.  
Aflatoksinler, Aspergillus flavus ve Aspergillus parasiticus küflerinin ürettiği
sekonder metabolitleri olup, toksik, mutajenik, bağışıklık sistemini baskılayıcı, 
teratojenik ve karsinojenik bileşiklerdir. Fındığın küflerle bulaşması hasattan
sonra harman ve kurutma aşamalarında başlamakta sıcaklık ve nemin uygun 
olması durumunda aflatoksin oluşumu ile sonuçlanmaktadır. Uygun olmayan
nakil ve depolama koşulları fındıktaki aflatoksin miktarını artırmaktadır.
Fındıklarda hasadı takiben, kurutma yapılarak su aktiviteleri düşürülmeli ve 
kuru ve serin ortamlarda saklanmalıdır. 
Geleneksel kurutma yöntemlerine alternatif olarak mikrodalga ile kurutma 
dünyada pek çok ürün için kullanılmaktadır. Mikrodalga kurutmanın sağladığı 
avantajlar, kısa zamanda daha fazla ve daha yüksek kalitede ürün elde 
edilmesidir. Mikrodalganın endüstride kullanımına örnek olarak pişirme,
kurutma, pastörizasyon ve sterilizasyon verilebilir.  Bu çalışmada fındıkta mikrodalga ile kurutmanın küfler üzerine etkisi
incelenmiştir. 2450 Mhz frekansta çalışan sanayi tipi mikrodalga fırınında 
yapılan denemelerde özel kaplarda şartlandırılarak su aktivitesi ve yüzde nem
değeri arttırılan işlenmemiş iç fındık numunelerinde farklı mikrodalga gücü ve
süresinin, fındığın toplam küf sayısına etkisi incelenmiştir. Genel olarak 
yüksek mikrodalga gücü ve sürelerinin fındığın toplam küf sayısında daha fazla
azalma sağladığı gözlenmiştir.  </Özetçe>
<Anahtar> Fındık, mikrodalga, Aspergillus flavus, kurutma
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> 

Dereotu (Anethum graveolens L.)  ve Rezene (Foeniculum vulgare
Mill.) Uçucu Yağlarının Gıda ve Bitki Kaynaklı Patojen Bakteriler 
Üzerine Antibakteriyel Etkilerinin İncelenmesi
 </Başlık>
<Özetçe>Tüketicilerin diyetlerinde daha az tuz ve şeker kullanma istekleri ve gıda katkı
maddelerinin daha az kullanımı ile ilgili eğilimin artması doğal ürün ve doğal 
katkı maddelerine olan eğilimi arttırmıştır. Bu kapsamda baharatlar/çeşni
maddeleri antimikrobiyel özellikleri açısından ilgi görmektedir. Bu nedenle bu
çalışmada dereotu (Anethum graveolens L.) yaprakları ve rezene tohumlarından 
(Foeniculum vulgare Mill) elde edilen uçucu yağların gıda ve bitki
patojenlerinden Salmonella Thyphimirium, Listeria monocytogenes,
Escherichia coli O157:H7, Staphylococus aureus and Salmonella Enteritidis, 
Pseudomonas syringae pv. tomato, Xanthomonas axonopodis pv. vesicatoria,
Erwinia caratovora, Clavibacter michiganensis subsp. michiganensis,ve
Agrobacterium tumefaciens'e karşı olan antibakteriyel etkileri disk infüzyon 
methodu ile incelenmiştir. Elde edilen bulgular rezene uçucu yağının S. aureus
ve E. coli O157:H7'ye karşı, dereotu uçucu yağının da bitki patojenlerinden C. 
michiganensis subsp. michiganensis ve X. axonopodis pv. Vesicatoria 'ya karşı
yüksek derecede engelleme özelliği olduğunu göstermiştir. Diğer bakterilere
karşı olan antibakteriyel etki  ise değişiklik göstermektedir. </Özetçe>
<Anahtar>Bitki uçucu yağları, antibakteriyel etki, patojen bakteriler
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Arpanın Ürün Bazında Değerlendirilmesi </Başlık>
<Özetçe>Dünyada ve ülkemizde arpanın en önemli tüketim alanı, hayvan yemi ve bira
yapımıdır. Türkiye dünyanın önemli arpa üreticileri arasında yer almaktadır. 
Son yıllarda arpanın yüksek ß-glukan içeriği nedeniyle besinsel lif olarak
kullanılabileceği belirtilmiş ve gıda sanayinin çeşitli alanlarında kullanım 
olanakları araştırılmaya başlanmıştır. Çözünebilir bir lif olan ß-glukan kalp
damar hastalıklarında önemli bir risk faktörü olan kandaki kolesterol seviyesini
düşürerek, kalp damar hastalıkları riskini azaltabilmektedir. ß-Glukanın yanı
sıra arpanın protein, nişasta ve B vitaminleri içeriği bakımından da zengin 
olması arpa bazlı ürünlerin potansiyel kullanımını artırmaktadır. Arpadan
ekstrüzyon teknolojisi ile elde edilen ürünlerde dirençli nişasta miktarının 
arttığı ve ß-Glukan miktarının makromoleküler yapıda korunabildiği ifade
edilmiştir. Ayrıca, ekstrüde arpa ürünlerinin iyi tekstürel özelliklerinden dolayı 
direkt olarak tüketilebileceği ya da kahvaltılık hububat ve diğer gı da
ürünlerinde katkı maddesi olarak kullanılabileceği belirtilmiştir. Literatürde 
arpadan yeni bir ürün olarak tarhana ve bulgur yapımı üzerine çalışmalar da
bul unmaktadır. Bu çalışmanın amacı, arpa bazlı ürünlerin üretilmesine ışık 
tutacak çalışmaların bir derlemesini sunmaktır.
</Özetçe>
<Anahtar>Arpa, ß-glukan, diyet lif, ekmek, bulgur, tarhana </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Gıda Atıklarının Alternatif Kullanım Alanları
 </Başlık>
<Özetçe>Bu derlemede hububat işleme atıkları, peynir altı suyu, meyve ve sebze atıklarıgibi  gıda atıklarının veya bu atıklardan ekstrakt edilen ve insan sağlığı ve beslenmesi açısından büyük önem taşıyan bazı bileşenlerin gıda endüstrisindekikullanım alanları incelenmiştir. Gıda atıklarının değerlendirilmesi ekonomik açıdan katma değer sağlamasının yanı sıra gıdaların zenginleştirilmesi veiçerdikleri değerli bileşenlerin insan metabolizmasına girmesi nedeniyle sağlıkaçısından ve beslenme bakımından da ilave bir fayda sağlayacaktır. </Özetçe>
<Anahtar>Gıda atıkları, peynir altı suyu, antioksidan, diyet lif, kitin
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Berrak Meyve Suyu ve Konsantrelerinde Sonradan Bulanma ve Önlemleri 
</Başlık>
<Özetçe>Berrak meyve suyu ve konsantrelerinde önemli kalite kriterlerinin başında 
görsel özellikler gelmektedir. Bu nedenle berrak meyve suyu üretiminde
tüketime kadar bulanıklık oluşturmayacak bir yapı hedeflenmektedir. 
Bulanıklık üretimden hemen sonra görülmese de zamanla meydana gelmekte;
çoğunlukla ürünün bozuk olduğu gibi yanlış bir izlenim vermektedir.
Türkiye'den ihraç edilen meyve suyu ve konsantrelerinin yaklaşık %70'lik 
kısmını oluşturan berrak elma suyu ve konsantrelerinde görülen sonradan
bulanma, ihracatı olumsuz etkilemektedir. Bu ürünlerde bulanıklık kaynakları
biyolojik ve kimyasal olarak ikiye ayrılmaktadır. Biyolojik bulanıklık, 
mikroorganizmaların gelişmesiyle; çoğunlukla görülen kimyasal bulanıklık ise
meyve suyunda bulunan veya sonradan oluşan partiküllerin kimyasal
kararsızlığı sonucunda oluşmaktadır. Kimyasal bulanıklık; nişasta, protein, 
polifenol, protein-polifenol, proantosiyanidin, pektin, bakır, demir, kalsiyum
tartarat, potasyum bitartaratve benzeri organik ve inorganik unsurların girdiği 
kompleks oluşturma ve benzeri reaksiyonlarla meydana gelmektedir. Meyve 
suyunu berraklaştırmak için uygulanan berraklaştırma aşamasında kullanılan
enzim kombinasyonu, durultma yardımcıları ve dozajları son üründe sonradan 
bulanmaya sebep olan unsurlarla doğrudan ilişkilidir. Ayrıca meyve çeşidi,
olgunluğu, preslenmeden önce depolanmış ise depolama koşulları da bulanıklık
oluşumu açısından önemlidir.  </Özetçe>
<Anahtar>Berrak meyve suyu, bulanıklık 
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> Cynara cardunculus L. Bitkisinden Elde Edilen Cardoon 
Enziminin Özellikleri ve Peynir Üretiminde Kullanılması 

</Başlık>
<Özetçe>Peynir üretiminde bitkisel, hayvansal ve mikrobiyel pıhtılaştırıcı enzimlerden
yararlanılmakla beraber, en yaygın kullanılanı hayvansal kökenli olan rennin 
enzimidir. Peynir üretiminin giderek artması, rennin enzimine olan ihtiyacı da
sürekli artırmış, böylece sıkıntısı çekilen bu enzimin yerine kullanılabilecek 
diğer pıhtılaştırıcı enzimlerin araştırılmasına başlanmıştır.
Ülkemizde yöresel adıyla yaban enginarı olarak bilinen Cynara cardunculus L. 
Akdeniz bölgesi kıyılarında, Portekiz, Kuzey Afrika, Kanarya Adaları ve
İspanya' nın güneyinde yetişen yabani bir bitkidir. Türkiye'de özellikle Ege ve 
Akdeniz Bölgesinde yetişen bu bitkiden elde edilen ve "cardoon" olarak
isimlendirilen enzimlerden bazı geleneksel peynirler yapılmaktadır. Portekizde 
yöresel olarak üretilen Serra ve Serpa, İspanyada koyun sütünden yapılan Los
Pedroches, La Serena, Torta del Casar, keçi sütünden yapılan Los Ibores,
koyun ve inek sütü karışımından yapılan Flor de Guia gibi peynirler cardoon 
enzimi kullanılarak üretilen peynirlerdendir. 
Cynara cardunculus L. bitkisinin çiçeğinde yüksek oranda proteolitik enzimler 
bul unmaktadır. Üç ayrı aspartik proteinase enzimi bulunan bitkide
"Cynarases", aspartik asit tipi glukoprotein proteaz olarak tanımlanır. Diğer 
proteinaz olan "Cardosin A" enzimi kimozin benzeri özellik ve aktivite
gösterirken, "Cardosin B" olarak tanımlanan enzim ise pepsine benzer 
özellikler göstermektedir. Enzim maksimum aktiviteyi pH 5.12 de gösterir.
Kimozin benzeri özelliklere sahip enzim kazeini 105-106 bağından parçalar.  
Yapılan araştırmalar, Cynara cardunculus' dan elde edilen enzimlerin
kazeinolitik fraksiyon aktivitesinin ve tipinin; ekstraksiyon yöntemi, kuru ya da
taze çiçek kullanımı, ekstrakte edilen bitki miktarı ve yetiştiği bölgeden 
etkilendiğini göstermektedir. Farklı bölgelerden toplanan bitkilerdeki
ekstraktların farklı proteolitik aktiviteye ve süt pıhtılaştırıcı özelliğe sahip
olduğu tespit edilmiştir. </Özetçe>
<Anahtar>Cynara cardunculus L., Cardoon, peynir</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Fırın Ürünlerinde Enzim Uygulamaları 
</Başlık>
<Özetçe>Günümüzde pek çok gıda ticari enzim preparatları kullanılarak üretilmektedir. 
Enzimler özellikle unlu mamullerde kimyasal katkıların yerini aldığından, bunlara
olan ilgi giderek artmaktadır. Fırın ürünlerinde en çok amilaz, proteaz, hemiselülaz,
lipoksidaz, transglutaminaz ve glukoz oksidaz enzimleri kullanılmaktadır.  </Özetçe>
<Anahtar>Enzim, fırın ürünleri
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>37 Adet Yağ Asidinin Ayrımı ve Çeşitli Yağlara Uygulaması 
 
</Başlık>
<Özetçe>Günümüzde  bazı gıdalarda bulunan yağ asitlerinin saptanmasında bir çok
yöntem kullanılmaktadır. Bunlara örnek olarak spektrofotometrik, gravimetrik, 
ve volumetrik yöntemler verilebilir. Ancak gıda numunelerinin yapısının
oldukça kompleks olmasından dolayı Gaz Kromatografi, Sıvı Kromatografi, 
Süperkritik Sıvı Kromatografi, Nükleer Rezonans Spektrometri, Fourier
Transform Infrared Spektroskopi  ve Kapiler Elektroforez gibi analitik 
tekniklerin kullanımını zorunlu hale getirmiştir. Yağlarda bulunan  yağ
asitlerinin ayrımında günümüzde en çok GC ve HPLC sistemleri
kullanılmaktadır. Son yıllarda HPLC tekniğinin kullanılmasına rağmen  bu 
teknikte piklerin kolondan birlikte elüsyonundan  dolayı  özellikle kompleks
karışımların ayrımında etkili ve hızlı bir teknik olan GC kullanımı daha ön
plana çıkmaktadır. </Özetçe>
<Anahtar> Gaz kromatografi, FID dedektör, yağ asidi metil esterleri. 
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Afyon Piyasasında Satışa Sunulan Peynirlerde Aflatoksin M1  Düzeyinin Belirlenmesi </Başlık>
<Özetçe>Küfler çok çeşitli yem maddelerinde oluşabildiği gibi hayvanlara verilen 
yemlerde de oluşarak belirli şartlar altında aflatoksin sentezlerler. Yemlerde
oluşan aflatoksin B1, süt veren sığırlar tarafından alınarak
biyotransaformasyona uğrar ve aflatoksin M1 olarak süte geçer. Bu da insan  
sağlığı üzerinde ve özellikle sütü en çok tüketen çocuklarda önemli bir tehdit
oluşturur. Yapılan çalışmada afyon bölgesinden toplanan 167 tane beyaz peynir
ve 75 tane kaşar peyniri olmak üzere toplam 242 tane peynirde aflatoksin M1 
yönünden analizi yapıldı. Aflatoksin M1 varlığı ve seviyesi ELISA
(RIDASCREEN Aflatoksin M, no.R1101) ile belirlendi. En yüksek Aflatoksin
M1 seviyesi 800 ng/kg olmak üzere kaşar peynirlerinde, 650 ng/kg olarak da 1 beyaz peynirlerde belirlendi. Toplanan kaşar peynirlerin 9 tanesinde (% 12),
beyaz peynirlerin ise 22 tanesinde (% 13.2) AFM  belirlenmemiştir. Bunun
yanında beyaz peynirlerin % 11.97 (20 örnek)'inde ve kaşar peynirlerin % 
21.3'ü (16 örnek) Türk gıda kodeksi tarafından kabul edilen AFM1 limitin (250
ng/kg) üzerinde olduğu belirlendi. 
Araştırma sonuçlarına baktığımızda Afyon bölgesinde tüketime sunulan
peynirlerin rutin aralıklarla AFM analizi yapılması buna göre önlemler
alınması gerektiği düşünülmektedir.  </Özetçe>
<Anahtar>ELİSA, peynir, aflatoksin M1</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Anne Süt Yağının Bileşimi ve Bebekler İçin Önemi 
 </Başlık>
<Özetçe>Anne sütü yağı, bebeklerin beslenmesinde başlıca enerji kaynağı olarak işlev 
görmesi yanında, trigliseritlerin kendine özgü yapısı ve yağ asitlerinin çeşit ve
oranları bebeğin gelişiminde yaşamsal öneme sahiptir. Anne sütü %2-4 
oranında yağ içermektedir. Anne sütü yağının bileşimi annenin beslenme tarzı,
gebeliğin süresi, laktasyon süresi gibi faktörlere bağlı olarak değişmektedir.  
Anne sütü yağında doymuş, tekli doymamış ve çoklu doymamış birçok yağ
asidi tespit edilmiştir. 2-doymuş-1,3-doymamış trigliserit yapısı, anne sütü 
yağının genel ve karakteristik yapısıdır. 2-yerleşimde yer alan yağ asitlerinin
yaklaşık %70'ini palmitik asitoluştururken, 1,3-yerleşimde başlıca 18 C'lu 
doymamış yağ asitlerinin yer aldığı bildirilmektedir. Yağ asitlerinin bu
trigliserit yapısında yer alması, palmitik asidin sindirim oranını
yükseltmektedir. Ayrıca anne sütü yağının bileşiminde yer alan uzun zincirli 
çoklu doymamış yağ asitleri, bebeğin beyin gelişiminde ve gözün retina
tabakasının oluşumunda önemli işlevlere sahiptir. Bu nedenle anne süt yağına
benzetmek amacıyla bebek mamalarına uzun zincirli çoklu doymamış yağ 
asitleri ilave edilmeli ve anne sütü yağında yer alan 2-doymuş-1,3-doymamış
trigliserit yapısı referans olarak alınmalıdır. </Özetçe>
<Anahtar>Anne süt yağı, yağ asidi bileşimi, trigliserit bileşimi</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Balık Konservelerinde Histamin ve pH Düzeylerinin 
Belirlenmesi Üzerine Bir Çalışma </Başlık>
<Özetçe>Histamin zehirlenmesi yüksek seviyelerde histamin içeren gıdaların tüketilmesi 
sonucu meydana gelen gıda kaynaklı bir intoksikasyondur. Histamin, gıdalarda
bul unan serbest histidinin mikrobiyel kökenli enzimler tarafından 
dekarboksilasyonu sonucu meydana gelen bir biyojen amindir. Histamin bir
çok gıda zehirlenmesine sebep olmaktadır. pH değeri gıdalarda histamin gibi  
biyojen aminlerin oluşumunu etkileyen önemli bir faktördür.
Bu çalışmada Van'daki marketlerden toplanan balık konserveleri histamin ve 
pH yönünden incelendi. 12 ton, 9 uskumru, 7 sardunya olmak üzere toplam 28
örnek incelendi. Histamin tayininde yüksek pH'da histaminin ortafitalaldehitle 
yoğunlaştırılması ve asit pH'da fluoresans ürünlerin oluşturularak bu ürünlerin
fluoresans yoğunluğunun spectrofluorometre (Perkin-Elmer LS50B
Luminescence Spektrometer) yardımıyla okunması esasına dayanan
spectrofluorometrik yöntem kullanıldı. pH tayininde konserve örneklerinden 10
g tartıldı, üzerine 10 ml saf su ilave edildi ve homojen hale getirilen bu 
karışıma pH metre (NEL marka 890 model)'nin probu daldırılarak pH değerleri
belirlendi. İncelenen tüm örneklerde histamin tespit edildi. Belirlenen histamin
içeriği maksimum 19.34, minimum 78.33 ve ortalama 27.05±12.32 olarak
belirlendi. pH değerleri ise maksimum 6.48, minimum 5.12 ve ortalama 
5.85±0.30 olarak belirlendi. Belirlenen histamin düzeyleri toksik düzey olarak
kabul edilen 50mg/100g'dan daha düşük bul undu. İncelenen konserve 
örneklerinin ortalamaları arasındaki fark histamin ve pH için istatistiksel olarak
anlamlı (p 0.01) bulundu. Bu farklılık farklı balık türlerinden ya da konserve 
yapımında değişik teknolojilerin kullanılmasından kaynaklanabilir.
Sonuç itibariyle incelenen konserve örneklerinin histamin içeriklerinin halk 
sağlığı yönünden tehlike oluşturacak düzeyin altında olduğu tespit edildi.
Ancak kişisel duyarlılığı olan ve monoaminoksidaz inhibitörü ilaç
kullananların dikkatli olması gerekmektedir. </Özetçe>
<Anahtar>Histamin, konserve, ton
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Balıklardan Proteinlerin Çeşitli  Yöntemlerle İzole Edilmesi</Başlık>
<Özetçe>Günümüzde, fonksiyonelliği ve besleyici özelliğinden dolayı balık kas 
proteinlerinin besin kaynağı ve gıda katkısı olarak kullanımı hızlı bir şekilde
artmaktadır. Bununla birlikte geleneksel ve ticari değeri yüksek balık 
çeşitlerinin yok olma tehlikesi, izole proteinlerin daha az ticari değeri olan
küçük boyutlu balıklardan eldesine neden olmuştur.  
Balık ürünü üretiminde geleneksel yöntemlerin kullanılması ile protein
açısından zengin içerikli yan ürünler değerlendirilememektedir. Balıkların
işlenmesi sırasında arta kalan yüksek kalitede protein (>10%) içeren yan 
ürünler (>%60) direkt olarak hayvan besleme ürünleri ve gübre olarak
kullanılıp insan beslenmesinde değerlendirilememektedir.  
Geleneksel surimi eldesi, asit ve alkali yardımıyla çözme/çökeltme işlemleri
balıklardan proteinlerin izole edilmesinde kullanılan mevcut yöntemlerdir. Bu 
yöntemler, kas proteinlerinin pH'ya bağlı olarak çözünürlüğünü ve geri
kazanımı sağlayarak, ekonomik olarak düşük değerli balık kaynaklarından 
fonksiyonel protein izolatlarını üretmek için geliştirilmiştir. Kullanılan protein
izolasyon yöntemleri ile balıkların farklı sezonlarda avlanmasından, balık
boyutundan, oksidasyona maruz kalan doymamış yağ içeriğinin 
zenginliğinden, stabil olmayan düşük fonksiyonlu, zayıf ekstraksiyonlu ve
yüksek proteolitik aktiviteli kas proteinlerinin mevcudiyetinden kaynaklanan 
sorunlar da çözülmüştür. 
Bu yeni teknoloji ile şu an hayvan besini olarak kullanılan 50 milyon tondan 
fazla deniz mahsulü ve bunların yan ürünlerinden proteinlerin eldesi insan
tüketimine sunulacaktır. </Özetçe>
<Anahtar> İzole protein, surimi, balık proteinleri.
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Biyodizel Üretiminde Kullanıl an Yöntemlerin Karşılaştırılması
 </Başlık>
<Özetçe>Trigliseridlerin alkoller ile transesterifikasyonu ile elde edilen biyodizel, 
yenilenebilir ve biyoparçalanabilir olması aynı zamanda temiz yanma gibi  
özelliklerinden dolayı son zamanlarda oldukça ilgi  gören alternatif bir yakıttır.
Biyodizel üretiminde yaygın olarak kullanılan kuvvetli alkali katalizörlüğünde 
yağ asidi metil esterleri kısa sürede ve yüksek verimle elde edilmektedir.
Kullanılan katalizörün özelliğinden dolayı, işlem yüksek sıcaklık
gerektirmekte, yan ürün olarak oluşan gliserolün sabun ve tuzlardan 
ayrıştırılması ve biyodizelin yıkanmasını gerekmektedir. Lipaz enzimi
katalizörlüğünde biyodizel üretiminde belirtilen sakıncaların azaltılması
yönelik araştırmalar yapılmaktadır. Lipaz enzim kullanımı ile gerek elde edilen 
biyodizel gerekse yan ürün olarak oluşan gliserolün arıtılması alkali katalizöre
kıyasla oldukça kolaydır. </Özetçe>
<Anahtar>Biyodizel, transesterifikasyon, katalizör, alkali, lipaz
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> 
 Dondurulmuş Domateslerin Depolanması Sırasında Oluşan Renk
Kayıpların Belirlenmesi ve Önleme Yöntemleri </Başlık>
<Özetçe>Araştırmada endüstriyel dondurulmuş Rio Grande domates çeşidinin 3 farklı 
sıcaklıkta (-10°,-20°, -25 °C) depolanması sırasında oluşan renk kayıplarının
belirlenmesi ve önlenmesi üzerinde çalışılmıştır. Bu amaçla 10x10 mm 
boyutlarında küp kesilmiş domatesler kontrol grubu olarak -25 °C'de direkt
olarak dondurulmuştur. Küp kesilmiş domateslerin bir kısmı ise kaplama 
amacıyla % 2,5'luk modifiye nişasta çözeltisine 5 dk süre ile daldırılmıştır.
Kaplanmış ve kontrol grubu küp domatesler üç farklı sıcaklıkta 5 ay süreyle
depolanmıştır. Örneklerin, likopen içerikleri, renk (a * /b * ) değerleri ve renk
açısından duyusal özellikleri incelenmiştir. Küp kesilmiş domateslerde, 
modifiye nişastayla kaplanmış örneklerin kontrol örneklerine göre likopen içeriğinin ve a * /b *   değerinin yüksek olduğu bulgulanmıştır. Duyusal olarak
renk değerlendirmesinde kontrol örneklerinin renk puanları en az olarak 
bul gulanmıştır. Modifiye nişasta kaplı örneklerin renk değerleri üzerinde farklı
depolama sıcaklıklarının istatistiksel açıdan önemli bir etkisi olmadığı  
belirlenmiştir. 
</Özetçe>
<Anahtar>Dondurulmuş domates, modifiye nişasta, kaplama, 
likopen 
 </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık> Ege Bölgesinde Yetişen Mandarin Meyvelerinin (Satsuma, 
Bodrum, Klemantin) LezzetÖzelliklerinin GC/MS ve  
Lezzet Profili Analizi Teknikleri  ile Belirlenmesi
 </Başlık>
<Özetçe>Bu çalışmada Ege Bölgesinde yetişen başlıca mandarin çeşitlerinden olan 
Satsuma (Citrus unshi), Klemantin (Citrus reticulata) ve Bodrum (Citrus
deliciosa) mandarinlerinin lezzet özellikleri ve depolama sonucunda olan 
değişimler GC/MS ve lezzet profili analizi teknikleri kullanılarak incelenmiştir.
Çalışmada mandarin lezzetini belirleyen en önemli bileşenin limonen olduğu 
ve bu maddenin en yüksek oranda Satsumada bulunduğu (%80.88)
gözlenmiştir. Lezzet profili analizi sonuçlarına göre 3 mandarin çeşidinde ortak
olarak tatlı, ekşi, çiçeğimsi, limon, portakal ve selüloz karakterlerinin 
bulunduğu belirlenmiştir. Satsuma, Klemantin ve Bodrum mandarinlerinin
lezzet özellikleri bozulmadan +5 o C'de, bağıl nemi %90 olan depoda sırasıyla
18, 12 ve 9 hafta süre ile depolanabilecekleri saptanmıştır. </Özetçe>
<Anahtar>Mandarin, mandarin lezzeti, mandarinde lezzet profil
analizi </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık> Elmanın Sakaroz ve Glukoz İçeriğinin Biyokimyasal 
Analizör Kullanılarak Bir Arada Belirlenmesi </Başlık>
<Özetçe>Bu çalışmada, elmanın glukoz ve sakaroz içeriklerinin biyokimyasal analizör
kullanılarak belirlendiği bir yöntem önerilmiştir. Yöntemde glukoz içeriği  
doğrudan biyokimyasal analizör kullanılarak sakaroz içeriği ise, invertazın
katalizlediği indirgenme reaksiyonu ile açığa çıkan glukoz miktarından
yararlanılarak, ölçülmüştür. Glukoz içeriğinin % (-0.37)-(-4.00) bağıl hata ile 
belirlenebileceği varyasyon katsayısının % 0.34–1.19, yönteme ait standart
sapmanın ise 0.008 olduğu tespitedilmiştir. </Özetçe>
<Anahtar>Glukoz, sakaroz, inversiyon, biyokimya analizörü, elma.</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Et ve Et Ürünlerinde Mikrobiyolojik Kriterler 
ve Halk Sağlığı Açısından Önemi </Başlık>
<Özetçe>Gıda maddelerinin üretiminden tüketimine kadar uygulanan bütün işlemler, 
gıdanın niteliğine göre uygun bir üretim sistemi kurulmadığı taktirde fiziksel,
kimyasal ve mikrobiyel bozulmalar için elverişli bir ortam oluşturabilmektedir. 
Gıdaların mikrobiyolojik kalite kontrolünde kullanılan mikrobiyolojik kriterler,
kısaca gıdanın mikrobiyolojik karakteristiklerini belirleyen limitler olarak
tanımlanabilir. Buna göre mikrobiyolojik kriterler daha önceden belirlenmiş 
örnekleme planına göre standart yöntemlerle analize alınan gıda örneğinde
bul unabilecek mikroorganizma ya da mikroorganizma grupları ile söz konusu
gıdada mikroorganizmaların bulunmasına izin verilen düzeyleri belirler.  </Özetçe>
<Anahtar>Et, halk sağlığı, mikrobiyolojik kriter
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Gıda Mühendisliği</Etiket>
<Başlık>Fırında Pişirme İşleminde Yüzey Isı Aktarım Katsayısının Belirlenmesi </Başlık>
<Özetçe>Fırında pişirme, gıda endüstrisinde yaygın olarak kullanılan bir işlem olup 
temelde, ısıtma ortamına konan ürünün, istenen sıcaklığa kadar ısıtılması ve
eşzamanlı olarak kurutulması prensibine dayanmaktadır. İşlenen ürünün 
mikrobiyolojik yükünün indirgenmesi, nem içeriğinin azaltılması, renk, koku
ve tat gelişimi gibi üründe fiziksel ve kimyasal birçok değişimin
gerçekleşmesine olanak sağlar. 
Fırın koşullarından fırın ortam sıcaklığı, ısıtıcı yüzey sıcaklıkları, fan
varlığı/hava hızı pişirme işleminin etkinliğini ve toplam işlem süresini
doğrudan etkileyen faktörlerdir. Sözü edilen tüm faktörlerin fırında pişirme 
işlemine etkisi, ürün yüzeyinde ısı aktarım katsayısı terimi ile ifade edilebilir.
Bu çalışmada, fırında pişirme işleminde yüzey ısı aktarım katsayısının, 
deneysel ve matematiksel yöntemlerle hesaplanması ve bu değerin fırın
sıcaklığı ve fan varlığı ile değişiminin belirlenmesi amaçlanmıştır. Silindir  
geometrisindeki Alüminyumun 70- 220 ºC fırın sıcaklık aralığında, fansız ve
fanlı fırın (0 ve 0.56 m/s hava hızı) koşullarında elde edilen deneysel ısınma 
eğrilerinden "Lumped Kapasitans Yöntemi" ve "Nusselt Korelasyonları" na
göre konveksiyon ısı aktarım katsayısı hesaplanmıştır. "Lumped Kapasitans"
yöntemine göre 70-220 °C sıcaklık aralığında konveksiyon ısı aktarım
katsayısı, fansız fırın koşulunda 8-12 W/m2K, fanlı fırın koşulunda ise 25-27
W/m2K arasında değişmektedir. "Nusselt Korelasyonları" kullanılarak aynı
ortam sıcaklıklarında hesaplanan konveksiyon ısı aktarım katsayıları, fansız 
fırında 5-6 W/m2K, fanlı fırın koşulunda ise 10 W/m2K olarak bulgulanmıştır. 
Radyasyon ısı aktarım katsayısı fırında hava hızı koşulundan etkilenmeyip 
belirtilen sıcaklık aralığında 4-7 W/m2K arasında değişmiştir. Her iki yönteme
göre bulunan sonuçlar birbiriyle ve literatürle karşılaştırılmıştır. "Lumped 
Kapasitans Yöntemi" sonuçlarının literatürle uyumu yüksek olduğu halde
"Nusselt Korelasyonları"nın daha düşük sonuçlar vermesi basitleştirilmiş
denklik kullanımına atfedilmiştir. </Özetçe>
<Anahtar>Fırında pişirme, ısı aktarım katsayısı, konveksiyon,
radyasyon </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık> 
Gaz Kromatografisi Headspace Sistemi ile Süt Ürünlerinde 
Bazı Aroma Bileşenlerinin Analizi 
</Başlık>
<Özetçe>Gaz kromatografi sisteminde tayini yapılamayan uçucu bileşenlerin eser 
derişimlerinin tayininde headspace tekniğinin kullanılması gerekmektedir.
Headspace metotları, organik uçucuların tayininde uygun olan indirekt
metotlardır. Numunede diğer kromatografik tekniklerle analizin yapılamadığı 
durumlarda en önemli tekniklerdir. Bu tip analiz yöntemi, özellikle gıdalarda,
gıdaya aromasını veren bileşenlerin derişimlerinin saptanmasının önemli 
olduğu uçucu türlerin analizinde gaz kromatografi sisteminin yeterli olmadığı 
koşullarda kullanılır. Bu sistem, normal gaz kromatografi sisteminin çalışma
kapsamını son derece genişletmektedir. </Özetçe>
<Anahtar>Gaz kromatografi, FID dedektör, headspace, aroma.
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Enterokok Suşlarının Ürettiği Bakteriyosinlerin Tanısı </Başlık>
<Özetçe>Türkiye'nin değişik bölgelerinden toplanan geleneksel beyaz peynirler ve
peyniraltı suyu örneklerinden izole edilen 24 adet Enterococcus durans, 12 
adet Enterococcus faecalis ve 4 adet Enterococcus faecium suşlarının ürettiği
bakteriyosinlerin, tür içi ve türler arası 17 farklı suşa karşı etkinliği agar 
diffüzyon ve nokta ekim yöntemleri kullanılarak saptanmıştır. Konakçı
etkinliklerinde belirlenen tam uyuşmaya göre, üretici suşlar 10 grup altında
toplanmıştır. Enterokok suşlarının ürettiği bakteriyosinlerin fiziksel, kimyasal 
ve enzimatik muamelelere karşı gösterdikleri davranışlar incelenmiş; tüm
gruplarda, grup içi bireylerin tamamen aynı karakteristiklere sahip olduğu
saptanmıştır. Fiziksel, kimyasal ve enzimatik muamelelere karşı oluşturdukları 
yanıt yanında, konakçı etkinlikleri de dikkate alındığında; Enterococcus
faecalis suşları tarafından üretilen ve IV., V., VII., VIII. ve IX. gruplar altında
sınıflandırılan bakteriyosinlerin; sırasıyla, enterosin 226NWC, enterosin 1071 
(A ya da B), enterosin EJ97, bakteriyosin AS-48 ve enterokoksin EFS2 ile
benzerliğe sahip oldukları saptanmıştır. Enterococcus faecium suşları 
tarafından üretilen VI. grup bakteriyosinin ise enterosin A ya da B ile ve X.  
grup bakteriyosinin enterosin I ile büyük ölçüde benzerlik gösterdiği 
belirlenmiştir. I., II. ve III. gruplar içerisinde yer alan Enterococcus durans 
bakteriyosinleri ise Enterococcus durans suşları tarafından üretilen
bakteriyosinlerin hiçbiri ile benzerlik göstermemiştir. </Özetçe>
<Anahtar>Enterococcus, bakteriyosin</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Clostridium pasteurianum'un Biyo-YakıtÜretimine Katkısı
 </Başlık>
<Özetçe>Her gün kullandığımız 1x10
15
 kj’luk enerjinin %90 nı petrol ve kömür gibi 
fosil kaynaklıdır. Mikroorganizmalardan üretilen biyo-yakıtların, hem fosil 
kaynaklı enerjinin biteceği hem de buna sahip olmayan ülkeler göz önüne
alındığında ne kadar önemli olduğu anlaşılır. Biyo-yakıtların önemi özellikle 
1970'lerdeki petrol krizi ile anlaşıldı. Bu amaçla biyoteknolojistler ucuz biyoat
ıklardan en verimli şekilde biyo-yakıt üretimi yapabilecek mikroorganizmalar
üzerine yoğun araştırmalara giriştiler. Araştırmaların önemli bir kısmı; yakıt ve 
solvent üretimi esnasındaki metabolik evreleri anlamaya, bunun yanında
üretimi artırmak amacıyla gen mühendisliğine ve fermantasyon metodu
iyileştirilmesine ayrıldı (1). Bu araştırma endüstriyel solvent üretim potansiyeli 
bul unan Clostridium pasteurianum un maltoz transferi ve metabolizmasını
aydınlatılmaya çalışır. Bu bakterinin karbonhidrat metabolizmasını anlamak,
kendisinin solvent üretiminin aydınlatılması ve bu bağlamda potansiyelinin 
artırılması bakımından elzemdir.
</Özetçe>
<Anahtar>Clostridium pasteurianum, biyo-yakıt, solvent</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Doğal Köpüren Şaraplarda Maya Üzerinde Dinlendirme 
Sırasında Meydana Gelen Değişmeler 
</Başlık>
<Özetçe>Geleneksel yöntemle doğal köpüren şarap üretiminde maya üzerinde
dinlendirme önemli bir aşamadır ve bu aşamada maya otolizi gerçekleşir. Maya 
otolizi, hücre içi makromoleküllerin ve çeşitli parçalanma ürünlerinin şaraba
geçmesiyle sonuçlanan bir olaydır. Otoliz sonucu şaraba geçen başlıca 
bileşikler aminoasitler, peptidler, proteinler, lipidler, polisakkaritler, nükleik
asitler ve uçucu bileşiklerdir. Şaraba geçen bu bileşikler köpüren şarabın 
duyusal özelliklerini ve köpük kalitesini etkilemektedir. Bu çalışmada
mayaların otolizi sonucu oluşan çeşitli bileşikler ve bunların kalite üzerindeki
etkileri ele alınmıştır.  </Özetçe>
<Anahtar>Köpüren şarap, maya, maya otolizi
</Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Giresun İlinde Tüketime Sunulan Bazı Balıklardan İzole Edilen Enterobacteriaceae Üyelerinin Antibiyotik ve Ağır Metal Dirençlilik Düzeyleri</Başlık>
<Özetçe>Bu çalışmada, Giresun’da ticari değere sahip bazı balıklardan izole edilen Enterobacteriaceae üyelerinin antibiyotik ve ağır metal dirençlilik düzeyleri araştırılmıştır. fiehir merkezindeki farklı balıkçı tezgâhlarından toplanan örneklerden toplam 134 izolat elde edilmiştir. Suşların 9 farklı antibiyotiğe (6 sınıfı temsil eden) karşı dirençlilikleri agar difüzyon yöntemiyle belirlenmiştir. İzolatların antibiyotik dirençlilikleri sırasıyla E (%85.07), CZ (%79.85), CTX (%78.36), CXA (%71.64), NA (%60.45), AM (%58.96), AK (%53.73), TE (%47.76) ve S (%17.91) olarak saptanmıştır. Tüm izolatların %88.05’inin ÇAD Değeri 0.2’den yüksek olarak belirlenmiştir. Ayrıca, izole edilen Enterobacteriaceae üyelerinin tamamı bakıra karşı dirençli iken, manganeze %61.94’u ve kurşuna %46.27’si dirençli bulunmuştur. Plazmit DNA analizinde 1 izolatın plazmit DNA içermediği belirlenmişken, plazmit DNA’sı belirlenen izolatlarda plazmit DNA bant sayısı 1 ile 4 arasında belirlenmiştir. Bu plazmitlerin molekül ağılıkları ise 28329-876 bp arasında bulunmuştur. </Özetçe>
<Anahtar>Giresun, balık, Enterobacteriacea, antibiyotik, halk sağlığı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Dengeli Tamamlanmamış Blok Tasarımı İçin Duyusal Analiz Verilerinin İstatistiksel Analizi</Başlık>
<Özetçe>Dengeli Tamamlanmamış Blok Tasarımı, duyusal analiz, market araştırmaları, ürün karşılaştırmaları, vb gibi birçok uygulamalı problemlerde oldukça yaygın bir biçimde kullanılmaktadır. Bu amaçla, çalışmada Dengeli Tamamlanmamış Blok Tasarımı ayrıntılı olarak tanıtılmış ve bu tasarım için geliştirilen ve Best (1993) tarafından önerilen Uyarlanmış Durbin Rank testleri incelenmiştir. Dengeli Tamamlanmamış Blok Tasarım konusunun daha iyi anlaşılması ve duyusal yorgunluk ile ilişkilendirilmesi amacıyla gerçek bir veri seti kullanılarak bir uygulamaya yer verilmiştir. Buna göre uyarlanmış Durbin Rank testlerinin analizi sonucunda 0.95 güven düzeyinde ürünler arasındaki farklar belirlenmiştir. Ayrıca daha küçük veri seti içeren farklı Dengeli Tamamlanmamış Blok Tasarımları kullanılarak da aynı sonuçlar elde edilmiştir. </Özetçe>
<Anahtar>Dengeli tamamlanmamış blok tasarımı, duyusal yorgunluk, uyarlanmış Durbin Rank testleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Sıvı Kashk Üretimi ve Kalite Özellikleri</Başlık>
<Özetçe>Sıvı kashk fermente bir süt ürünü olup, endüstriyel sıvı kashk ve geleneksel sıvı kashk olmak üzere iki şekilde üretilmektedir. Her iki sıvı kashk’ın temel hammaddesi yoğurttur. Geleneksel sıvı kashk üretiminde kashk geleneksel olarak üretilen yoğurdun konsantre edilmesiyle elde edilen bir süt ürünü kullanılmaktadır. Endüstriyel sıvı kashk endüstriyel olarak üretilen yoğurdun konsantre hale getirilmesiyle üretilmektedir. Bu araştırma sıvı kashklerin üretim yönteminin tanıtılması ve kalite özelliklerinin belirlenmesi üzerine planlanmıştır. 
Bu amaçla, 30 adet geleneksel sıvı kashk ve 30 adet endüstriyel sıvı kashk İran’ın 10 eyaletinden tesadüfi olarak toplanmış ve kimyasal, mikrobiyolojik ve duyusal özellikleri incelenmiştir. Elde edilen sonuçlara göre, geleneksel sıvı kashk ve endüstriyel sıvı kashk örneklerinin kalite özellikleri, İran Standart ve Endüstriyel Araştırmalar Enstitüsü (ISIRI) tarafından belirtilen standartlar ile uyumlu olduğu belirlenmiştir. </Özetçe>
<Anahtar>Sıvı kashk, geleneksel sıvı kashk, endüstriyel sıvı kashk, kalite özellikleri, İran</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kurutulmuş Sebzelerin Besin Değerleri Üzerine Bir Araştırma</Başlık>
<Özetçe>Beslenme hayat için elzem olan olgudur. Gıda prosesleri kurutma gibi çeşitli gıda işlemleri bazında geliştirilmektedir. Araştırmada kurutulmuş patlıcan, pırasa, karnabahar ve brokolinin besin değerleri mevsim ya da hava koşullarına bağlı olarak güneşte veya serada kurutulduktan sonra belirlenmiştir. Kurutulmuş patlıcanının araştırılan başlıca besin ögeleri ; tiamin (B1), riboflavin (B2), retinol (A), pridoksin (B6), askorbik asit (C), folik asit, magnezyum (Mg), potasyum (K), sodyum (Na), fosfor (P), Çinko (Zn), Demir (Fe) ve Bakır (Cu)'dır. Çalışmada kurutulmuş pırasa, karnabahar ve brokolide aynı bileşenler P ve Cu hariç ancak niacin ve Ca dahil olmak üzere saptanmıştır. Kurutma işleminin koşulları ısı, hava oksijeni ve gün ışığı gibi çeşitli fiziksel faktörlere maruz kalmaktadır. Araştırılan sebzelerin kuru maddelerindeki artış, kuru madde bazında besin öğelerinin konsantre olmasına neden olmaktadır. Çalışılan kurutulmuş sebzeler genellikle besin bileşenlerini koruduklarından beslenme düzeyine katkıda bulunmaları gerektir. </Özetçe>
<Anahtar>Kurutma, vitaminler, mineraller, işleme</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Hemiselüloz Kaplama ile Muzların Fiziksel Kalitesinin Korunması</Başlık>
<Özetçe>Renk ve tekstür gibi duyusal özelliklerin korunması amacıyla kullanılacak bitkisel kaynaklı yenilebilir kaplama maddeleri besin maddelerinde hava ve nem azaltıcı yönleriyle avantajlı sayılmaktadırlar. Bu çalışmada, mısır kabuğundan özütlenen hemiselüloz 4 oC'de buzdolabında depolanan muzlarda kaplama maddesi olarak kullanılmıştır. Depolama sonunda, kontrol olarak kullanılan ve kaplanmamış muz örneklerinin %20 sinde küf oluşumu gözlenirken kaplanmış muz örneklerinde hiçbir küf oluşumu görülmemiştir. %1, 1.5 ve 2 hemiselüloz (HC) ile kaplanmış muzlarda ağırlık kaybı sırasıyla % 3.6, 3.3 ve 3.1 olarak gözlemlenirken, kontrol grubunda bu değer %5.1 olarak kaydedilmiştir. Hemiselüloz kaplama ayrıca muzların sertliğini (701.1 gf kaplanmış örnek ve 509.6 gf kaplanmamış örnek için) de korumuştur. Renk ölçümleri sonucunda, kaplanmamış muzların kahverengine dönüştüğü görülürken kaplanmış muzlarda açıklık ve sarılık değerlerinin ihmal edilebilir kayıpla korunduğunu göstermiştir. Böylece, bu çalışma hemiselülozların alternatif olarak meyve yüzeylerinde kaplama maddesi olarak kullanılabileceğini göstermiştir. </Özetçe>
<Anahtar>Hemiselüloz kaplama, yenilebilir kaplama, muhafaza etme, meyve kalitesi, muz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Süne (Eurygaster spp) Hasarlı Buğdayların Bazı Protein Fraksiyonları ve Farinogram Değerleri Üzerine Buharla Tavlamanın Etkileri</Başlık>
<Özetçe>Süne olarak isimlendirilen böcek hasat öncesinde buğday tanesine etki ederek unun ekmek yapım niteliklerine zarar veren proteolitik enzimleri salgılamaktadır. Süne hasarına uğramış buğdaylardan yapılan hamur, aşırı proteolitik aktivite nedeniyle yapışkan ve cıvık olup, yoğurma güçlüğü göstermektedir. Böcek enziminin proteolitik aktivitesi, buğdayın hasar derecesine bağlı olarak, 70 oC civarındaki sıcaklıkta 1-5 dakikalık buharla tavlama ile inhibe edilebilir. Bu çalışma, kontrol (% 0 süne hasarı), % 4 (±1) süne emgili ve % 9 (±3) süne emgili olmak üzere üç farklı gruptaki ticari buğday paçalında gerçekleştirilmiştir. Bütün örnekler Chopin CD - 1 laboratuvar değirmeninde 20 oC'de % 15.5 nemde öğütülmüştür. Süne hasarlı örnekler 70 oC civarındaki sıcaklıktaki buhara, hasar derecelerine göre 2, 3 ve 6 dakika maruz bırakılmıştır. Buharla tavlama esnasında örneklerin sıcaklığı 62-66 oC arasında değişmiş olup, tavlama işlemi kesikli olarak uygulanmıştır. Bu çalışmada buharla tavlanan süne hasarlı buğdaylarda bazı parametrelerin (toplam protein, %70 alkolde çözünen [gliadin] ve 0.05 M asetik asitte çözünmeyen [glutenin] kalıntı protein fraksiyonları) ve farinograf değerlerinin değişimi incelenmiştir. Buharla tavlama ile alkolde çözünür protein (gliadin) miktarı azalırken, kalıntı proteinleri (çoğunlukla glutenin) miktarı artmıştır. Buharla tavlama sonrasında, farinograf stabilite ve gelişme süresi artmış, yoğurma tolerans indeksi ise azalmıştır. Bu sonuçlar, süne hasarlı buğdayda buharla tavlama nedeniyle, asetik asitte çözünmeyen protein fraksiyonundaki değişimlerle bağlantılı olarak hamur reolojik niteliklerinin iyileştiğini göstermiştir. </Özetçe>
<Anahtar>buğday, süne hasarı, buharla tavlama, gliadin, kalıntı protein, farinograf</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bitkisel Yağ Rafinasyon Artıklarının Değerlendirilmesi</Başlık>
<Özetçe>Bitkisel kaynaklı ham yağların rafinasyonu; kimyasal rafinasyon ve fiziksel rafinasyon olmak üzere iki yöntemle gerçekleştirilmektedir. Rafinasyon işlemleri sırasında oluşan ve yan ürün olarak değerlendirilebilen atıklar; degumming işleminde yağdan uzaklaştırılan fosfolipidler (lesitin üretimi), nötralizasyon işlemi sırasında sabunlaşma reaksiyonu sonucu oluşan sabun ( sabun, asit yağı üretimi), renk açma işlemi sırasında kullanılan ağartma toprağı (adsorbe edilen yağın ve doğal renk maddelerinin geri kazanılması) ve deodorizasyon işlemi sırasında oluşan destilat (sterol, tokoferol, skualen, yağ asitleri üretimi) olmak üzere dört grup altında özetlenebilir. Bu derlemede; yapışkan maddelerden lesitinin saflaştırılması, sabundan yağ asidi üretimi, ağartma toprağından yağın geri kazanılması, deodorizasyon destilatından yağ asitleri, skualen, sterol ve tokoferolün elde edilmesinde kullanılan yöntemler detaylı olarak ele alınarak incelenmiştir. </Özetçe>
<Anahtar>bitkisel yağ rafinasyonu, lesitin, sabun fazı, ağartma toprağı, deodorizasyon distilatı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bitkisel Yağ Rafinasyon Artıklarının Değerlendirilmesi</Başlık>
<Özetçe>Bitkisel kaynaklı ham yağların rafinasyonu; kimyasal rafinasyon ve fiziksel rafinasyon olmak üzere iki yöntemle gerçekleştirilmektedir. Rafinasyon işlemleri sırasında oluşan ve yan ürün olarak değerlendirilebilen atıklar; degumming işleminde yağdan uzaklaştırılan fosfolipidler (lesitin üretimi), nötralizasyon işlemi sırasında sabunlaşma reaksiyonu sonucu oluşan sabun ( sabun, asit yağı üretimi), renk açma işlemi sırasında kullanılan ağartma toprağı (adsorbe edilen yağın ve doğal renk maddelerinin geri kazanılması) ve deodorizasyon işlemi sırasında oluşan destilat (sterol, tokoferol, skualen, yağ asitleri üretimi) olmak üzere dört grup altında özetlenebilir. Bu derlemede; yapışkan maddelerden lesitinin saflaştırılması, sabundan yağ asidi üretimi, ağartma toprağından yağın geri kazanılması, deodorizasyon destilatından yağ asitleri, skualen, sterol ve tokoferolün elde edilmesinde kullanılan yöntemler detaylı olarak ele alınarak incelenmiştir. </Özetçe>
<Anahtar>bitkisel yağ rafinasyonu, lesitin, sabun fazı, ağartma toprağı, deodorizasyon distilatı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Sofralık Zeytin Üretiminde Doğal Maya Florasının Önemi</Başlık>
<Özetçe>Türkiye, dünyada önemli zeytin üreticisi ülkeler arasında yer almakta olup, zeytin ülkemizin en önemli tarımsal ürünlerinden birisi olarak kabul edilmektedir. Bunun yanı sıra sofralık zeytinin, dünya ticaretindeki en önemli fermente gıdalardan birisi olduğu da belirtilmektedir. Mayaların çeşitli gıda ürünlerinde olduğu gibi, sofralık zeytin fermantasyonunda da olumlu ve olumsuz etkilerinin olduğu bilinmektedir. Çeşitli ülkelere özgü sofralık zeytin çeşitlerinden izole edilen mayaların tanımlandığı ve karakterize edildiği birçok çalışma bulunmaktadır. Mayaların sofralık zeytin üretiminde destek starter kültür olarak kullanılması ile istenmeyen mikroorganizmaların gelişimlerinin engellenebileceğini belirtilmektedir. Bu şekilde, zeytinde mikrobiyel bozulmalar sonucu meydana gelebilecek ekonomik kayıpların da önlenebileceği ifade edilmektedir. </Özetçe>
<Anahtar>Sofralık zeytin, maya, doğal fermantasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Karabuğdayın (Buckwheat) Kimyasal, Besinsel ve Teknolojik Özellikleri</Başlık>
<Özetçe>İnsanların sağlıklı gıda talepleri ile birlikte karabuğdayın (Fagopyrum esculentum Moench, Fagopyrum tataricum Gaertner, Fagopyrum emarginatum) önemi giderek artmaktadır. Karabuğday dünyanın birçok ülkesinde üretilen, önemi gün geçtikçe artan, uluslararası ticaretteki yeri giderek gelişen tahıl benzeri (pseudocereal) tek yıllık bir bitkidir. Karabuğday yüksek besleyici değerlere sahiptir. Ayrıca, beslenmemiz için çok önemli protein kaynağı olmasının yanında, nişasta, besinsel lif, vitamin, temel mineralleri ve iz elementleri de içerirler. Ayrıca, karabuğdaylar, rutin, orientin, kuersetin gibi fenolik maddeleri de bol miktarda içerirler. Bugün Dünya’da geliştirilen glutensiz gıdalar (örneğin ekmek, makarna ve bisküvi) tahıl benzeri olarak adlandırılan pseudo-tahıllardan üretilmektedir. Bundan dolayı karabuğday unu çölyak hastaları (glutene alerjik reaksiyon gösteren hastalar) için alternatif gıdaların elde edilmesinde önemli bir kaynaktır. </Özetçe>
<Anahtar>Karabuğday, pseudo-tahıllar, glutensiz gıdalar, protein, fenolik bileşikler, antioksidan aktivite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ispanakta Buzdolabında Bekletme, Pişirme ve Dondurmanın Nitrat ve Nitrit İçeriğine Etkisi</Başlık>
<Özetçe>Bu araştırma, Ankara toptancı halinde satışa sunulan ıspanaklara (n: 24) uygulanan farklı işlemlerin; yıkama, buzdolabında bekletme (açık ve kapalı ortamda), pişirme (susuz, suda ve ön haşlama) ve dondurarak depolamanın (-18 oC’de 6 ay depolama) nitrat ve nitrit içeriklerine etkisini belirlemek amacıyla yapılmıştır. Ispanakların nitrat ve nitrit değerleri spektrofotometrik yöntemle analiz edilmiştir. Araştırma sonucunda; nitrat suda çözünen bir bileşik olduğu için yıkama ile miktarının bir miktar azaldığı tespit edilmiştir (P>0.05). Susuz pişirme ile nitrat miktarı artmış (P>0.05), suda pişirme ile azalmıştır (P 0.05). Nitrit miktarları ise, susuz pişirme (P>0.05) ve suda pişirme ile azalmıştır (P 0.05). Buzdolabında açık ve kapalı ortamlarda bekletme ile kuru ağırlıktaki nitrat miktarları arasında önemli bir farklılık bulunmamıştır (P>0.05). Açık ortamda bekletilen ıspanakların nitrit içeriği azalmış (P 0.05), kapalı ortamda bekletilenlerde ise artmıştır (P>0.05). Dondurarak depolama süresince, sebzelerin nitrat ve nitrit içeriğinin değişmediği belirlenmiştir. </Özetçe>
<Anahtar>Ispanak, nitrat, nitrit, bekletme, pişirme, dondurma</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Miktarlarda Üzüm Çekirdeği Tozu İlave Edilmiş Kaplama Harçlarının Reolojik Özellikleri</Başlık>
<Özetçe>Bu çalışmada, üzüm çekirdeği tozu ilavesi yapılmış kaplama harçlarının reolojik özellikleri incelenmiştir. Kaplama harçları; su, buğday unu, mısır unu, tuz, kabartma tozu ve hidroksipropilmetilselülozdan (HPMC) oluşan karışıma farklı oranlarda üzüm çekirdeği tozu ilavesi yapılarak üretilmiştir. Örneklerin görünür viskoziteleri sabit sıcaklıkta (15 °C) eşmerkezli silindirik tip viskozimetre ile belirlenmiştir. Kaplama harçlarının kıvam katsayıları ve akış davranış indeksleri Üssel Model ile hesaplanmıştır. Bütün örnekler Newton tipi olmayan pseudoplastik tipi akış davranışı sergilemiş ve görünür viskozite değerleri artan kayma hızı ile azalmıştır. Örneklerin görünür viskozite değerleri, artan üzüm çekirdeği konsantrasyonu ile birlikte azalmıştır. Kaplama harçlarının akış davranış indeksi ve kıvam katsayısı değerleri sırasıyla 0.516-0.596 ve 8.994-14.722 Pa.s aralığında bulunmuştur. </Özetçe>
<Anahtar>Üzüm çekirdeği tozu, kaplama harcı, reoloji, viskozite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Toplumumuzda Sıklıkla Kullanılan Bazı Bitkilerin Toplam Fenolik Madde Miktarlarının Saptanması</Başlık>
<Özetçe>Bazı besinlerin, özellikle dejeneratif hastalıklar üzerinde yararlı etkileri olduğu ve etkilerinin temel olarak içlerinde bulunan biyoaktif bileşenlerden ileri geldiği düşünülmektedir. Bu biyoaktif bileşenlerden en yaygını olan fenolik bileşikler kuvvetli antioksidan aktiviteye sahiptirler. Çalışmamızda toplumumuzda sıklıkla tüketilen bazı bitkilerin toplam fenolik madde miktarlarını belirlemek amacı ile semt pazarından satın alınan maydanoz, tere, roka, kuzukulağı, dereotu, nane, semizotu ve radikanın kuru madde ve toplam fenolik madde miktarları incelenmiştir. Sebzelerin kuru madde miktarlarının %2.97 ile %13.06 arasında değiştiği ve kuru madde miktarı en yüksek olan sebzenin maydanoz olduğu belirlenmiştir. Sebzelerin toplam fenolik madde konsantrasyonları 1091.23- 4201.75 mg/kg arasında değişmektedir. En yüksek fenolik madde içeriğine sahip olan sebze nanedir. Naneyi azalan sırayla dereotu, maydanoz, kuzukulağı, roka, semizotu, tere ve radika takip etmiştir. Besinlerdeki fenolik maddeler bitkinin olgunluğuna, çevresel faktörlere, besinin işlenmesi ve saklanması gibi yöntemlere bağlı olarak değişiklik gösterdiğinden bu besinlerin tüketiminde besin çeşitliliğine dikkat edilerek, uygun pişirme ve saklama yöntemlerinin kullanılması ile en yararlı etkinin sağlanacağı unutulmamalıdır. </Özetçe>
<Anahtar> Toplam fenolik madde, Folin-Ciocalteu’s, kuru madde</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Pişirme Öncesinde Hamurun Kısa Süre Bekletilmesinin Pandispanya Nitelikleri Üzerine Etkisi</Başlık>
<Özetçe>Bu çalışmada, hazırlanan kek hamurunun fırına beklemeksizin (doğrudan) konulmasının ve kısa süre (10 d) bekletildikten sonra konulmasının pandispanya nitelikleri (hacim, gözenek yapısı, yumuşaklık, nem içeriği vb.) üzerindeki etkileri araştırılmıştır. Bu amaçla, farklı bileşimlere sahip dört kabartma tozu kek hamurunda üç ayrı düzeyde (%0.25, %1.25 ve %2.25) kullanılmıştır. Araştırma sonucunda, pandispanya hamurunun pişirme öncesinde kısa süre bekletilmesinin denemede ele alınan 12 farklı pandispanya formülünde ürün özelliklerini çok sınırlı ölçüde olumsuz etkilediği, genel olarak önemli bir değişikliğe (gerilemeye) yol açmadığı belirlenmiştir. Bu durumun, pandispanya hamurunun formülünde temel bileşen olarak bulunan yumurta ve yüzey aktif maddenin hamura stabil ve kuvvetli bir yapı kazandırmasından ileri geldiği düşünülmektedir.</Özetçe>
<Anahtar>Kek hamuru, pandispanya, kabartma tozu, bekletme süresi </Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Endüstrisinde Nanoteknolojinin Kullanılması ve Güvenlik Sorunu</Başlık>
<Özetçe>Nanoteknoloji birçok alandaki uygulamalarından dolayı yüksek bir potansiyele sahip bir alandır. . Nanoteknolojik araştırma ve uygulamalar için yapılan yatırımlar günden güne artmaktadır. Bu artış, aynı zamanda toplumda güvenlik konusunda endişelere de neden olmaktadır. Nanomateryaller (NM) küçük boyutları nedeniyle benzersiz fizikokimyasal özelliklere sahiptir. Nanoteknoloji tıptan çevresel bilimlere kadar birçok alanda uygulanmaktadır Ancak, NM’lerin gıda endüstrisinde kullanılma risk algısı, diğer alanlardan farklıdır. Gıdanın üretilmesinden paketlenip, tüketiciye ulaştırılmasına kadar çeşitli uygulama alanlarında kullanabileceği öngörülmektedir. NM’leri teknolojik olarak avantajlı kılan özellikler aynı zamanda onları insan sağlığı ve çevre için sorun haline de getirmektedir. Nanotoksikoloji bilim alanı toksikolojinin bir alt dalı olarak bu sorunların gerçekleşme olasılığını ortaya çıkarmayı hedeflemektedir. Doğru, güvenilir ve karşılaştırılabilir bir toksisite tayini için NM’lerin karakterizasyonu ve organizmadaki kinetiği hakkında yeterli bilgiye sahip olunmalıdır. NM’lerin toksisite tayininde kullanılan metotların çoğu kimyasal toksikoloji için kullanılan klasik toksisite metotlardır. NM’lerin toksisite tayini için kullanılması yeterli değildir ayrıca sorunlara neden olmaktadır. NM’lerin toksisiteleri in vitro ve hayvan deneyleri ile gösterilmiştir ancak toksisite/güvenliklerini kanıtlamak için yapılan çalışmalarda karşılaşılan sorunlardan dolayı daha fazla çalışmaya ihtiyaç vardır. Şu ana kadar nanoteknoloji için uygulamaya konulmuş bir yönetmelik yoktur. Gelişen yeni teknolojileri değerlendirmek, topluma sunduğu olanaklardan yararlanmalıyız ancak teknolojiyi uygulamadan önce yasalarla insan sağlığı ve çevreyi korumaya yönelik sınırlarını belirlemeliyiz. </Özetçe>
<Anahtar>Nanoteknoloji, gıda, toksisite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Çeşitli Durultma Yardımcı Maddelerinin Kırmızı Şarap Antosiyaninleri Üzerine Etkisi</Başlık>
<Özetçe>Durultma işleminin iki önemli parametresi; durultma yardımcı maddesi türü ve dozudur. Kırmızı şarapların durultulmasında yaygın olarak tercih edilen durultma yardımcı maddeleri; bentonit, jelatin, kazein, albumin ve PVPP (PoliVinilPoliPirolidon)’dir. Bu durultma yardımcı maddeleri, farklı şarap bileşenlerine etki etmektedir. Örneğin, jelatin, şaraptan, özellikle yüksek molekül ağırlıklı polifenolleri, yani tanenleri, uzaklaştırmak için kullanılmaktadır. Jelatin-tanen kompleksi oluşumundan sonra, bu kompleks, antosiyaninler ile etkileşime girip onların uzaklaşmasına neden olabilmektedir. Diğer protein kaynaklı durultma yardımcı maddeleri, yani albumin ve kazeinin de, antosiyaninlere aynı şekilde olumsuz olarak etki ettiği düşünülmektedir. PVPP ise, düşük molekül ağırlığındaki polifenoller ile kompleks oluşturmaktadır. Oluşan PVPP-polifenol kompleksi çökelirken, bir kısım antosiyanini de beraberinde sürüklemektedir. Proteinleri şaraptan uzaklaştırmak için kullanılan bentonit (negatif yüklü) ise, antosiyaninlerle (pozitif yüklü) elektrostatik olarak bağ oluşturabilmekte ve bu interaksiyon sonucunda antosiyaninler ortamdan uzaklaşırlar. Durultma yardımcı maddesinin hem çeşidi hem de dozu kırmızı şarapların antosiyanin miktarındaki azalmaya doğrudan etki etmektedir. </Özetçe>
<Anahtar> Durultma, antosiyaninler, jelatin, kazein, albumin, bentonit, PVPP</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Laktik Asit Bakterilerinde Proteomik Çalışmalar</Başlık>
<Özetçe>Fermente gıdaların doğal florasında baskın halde bulunan ve tüketiciler tarafından sıklıkla kullanılan laktik asit bakterileri gıda teknolojisi ve sağlık sektörü açısından oldukça önemli bir gruptur. Günümüzde laktik asit bakterilerinin dâhil olduğu proteomik çalışmalar, suşların sistematik protein haritalarının çıkarılması ve özellikle sentezleri çeşitli çevresel şartlar veya stresler tarafından uyarılan proteinlerin belirlenmesi üzerine odaklanmaktadır. Bu yaklaşımlar birbirinin tamamlayıcısı olup bakterilerin gıda endüstrisinde, insan sağlığında ve bakteriyel patojenlere karşı mücadelede kullanımları için yeni anlayışlar sağlamaktadır. Laktik asit bakterilerinin endüstriyel önemi düşünüldüğünde, yakın gelecekte özellikle starter kültür ya da probiyotik olarak kullanılacak suşların incelenmesinde, proteomik yöntemlerin kullanımının genomiks çalışmalar kadar artacağı öngörülmektedir. </Özetçe>
<Anahtar> Laktik asit bakterileri, proteomik, stres.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ozonlamanın Sulu Çözeltideki Pirinç Nişastasının Termal, Yapısal ve Reolojik Özellikleri Üzerine Etkileri</Başlık>
<Özetçe>Ozonun pirinç nişastasının termal, yapısal ve reolojik özellikleri üzerine etkileri araştırıldı. 1:9 oranında pirinç nişastası- su süspansiyonu hazırlandı ve 4.2 mg/L suda çözünmüş ozon konsantrasyonunda 1 saat muamele edildi. Ozonlanmamış numune kontrol olarak kullanıldı. Kontrol ve ozonlanmış numunelerin termal jelatinizasyon özellikleri DSC ile incelendi. Ozonlama, pirinç nişastasının başlangıç sıcaklığını düşürürken, tepe sıcaklığını anlamlı bir şekilde arttırdı. Kontrol ve ozonlanmış pirinç nişastası örneklerinin son sıcaklıkları ve jelatinizasyon entalpileri arasında önemli bir fark bulunmadı. Polarize ışık mikroskobu altında, kontrol ve ozonlanmış pirinç nişastalarının birefrinjansları arasında belirgin bir fark gözlenmedi. Kontrol ve ozonlanmış pirinç nişastası örneklerinin granül şekil ve yüzeylerindeki değişiklikler granülün küçük boyutu sebebiyle SEM altında bariz değildi. Reometre’de kontrol ve pirinç nişastası için 60 oC’de elde edilen kayma gerilimine karşı kayma hızı verileri power-law modeline tamamen uydu. Hem kontrol hem ozonlanmış pirinç nişastası için kayma incelmesi davranışı gözlendi.</Özetçe>
<Anahtar>Ozon, pirinç nişastası, jelatinizasyon, yapı, reoloji</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Antepfıstığı Kremasının Renk Değişkenlerinin Depolama Esnasındaki Eğri Uydurma Parametreleri</Başlık>
<Özetçe>Antepfıstığı kreması, pudra şekeri, yağsız süt tozu, margarin, lesitin ve antepfıstığı kullanılarak üretilmiştir. Sürülebilir antepfıstığı kreması, 4 ve 20 oC'de 240 gün süreyle muhafaza edilmiştir. L, a, b renk değişkenleri ve nem miktarı (%), 2.tiobarbütrik asid, esmerleşme indisi, toplam klorofil, klorofil a ve b değerleri arasındaki matematiksel ilişkilerin belirlenmesine çalışılmıştır. Matematiksel ilişkilerin araştırılmasında eksponensiyal, logaritmik, oransal, polinom, Peleg, Weibull, Gauss, üslü model, Fourier ve sinüs eşitlikleri kullanılmıştır. Eksponensiyal ve polinom eşitliklerinin yüksek regresyon sabiti (r2), düşük RMSE (%) ve SSE (%) değerlerine göre en uygun eşitlikler olduğu belirlenmiştir.</Özetçe>
<Anahtar>Antepfıstığı kreması, renk değişkenleri, eğri uydurma, eksponensiyal ve polinom eşitlikleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Yaygın Üretim Sistemlerinin Farklı Noktalarından Alınan Natürel Zeytinyağlarının Karşılaştırılması</Başlık>
<Özetçe>Natürel zeytinyağı örnekleri farklı üretim sistemlerinin (klasik pres sistemi, iki ve üç faz kontinü sistem) farklı noktalarından (malaksör, dekantör ve santrifüj) alınarak elde edilmiştir. Elde edilen örneklerin fiziksel (bulanıklık, renk ve dumanlanma noktası), kimyasal özellikleri (serbest yağ asitliği, toplam fenol içeriği ve toplam antioksidan kapasitesi) ile duyusal olarak acılık düzeyleri belirlenmiştir. Genel olarak, malaksör çıkışından alınan örneklerin daha bulanık, toplam fenol içeriğinin ve antioksidan kapasitelerinin daha fazla olduğu belirlenmiştir. Toplam fenol içeriği ile acılık arasında istatistiksel olarak doğrusal bir ilişkinin bulunduğu belirlenmiştir. </Özetçe>
<Anahtar>Zeytinyağı, Farklı üretim sistemleri, Acılık, Doğal adsorber, Kalite.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Vital Buğday Gluteninin ve L-Askorbik Asidin Buğday Kepekli Ekmeklerin Bazı Nitelikleri Üzerine Etkileri</Başlık>
<Özetçe>Bu çalışmada; mekanik hamur olgunlaştırma yöntemiyle farklı oranlarda (%0, 10 ve 20) buğday kepeği katılmış un+kepek karışımlarıyla ekmek yapımında vital buğday gluteni ve L-askorbik asit (L-AA) kullanılıp kullanılmamasının (sırasıyla, 0 ve seyrelen gluten proteinlerini telafi edecek miktarın [SGPT] 2 katı kadar kullanılması; 0 ve 100 mg/kg un+kepek) ekmeğin hacim verimi, gözenek değeri, yumuşaklığı ve nem içeriği üzerindeki etkileri araştırılmıştır. Elde edilen bulgulara göre, kepekli ekmek üretiminde; vital glutenin SGPT x 2 düzeyinde kullanılmasının ekmek hacmini, yumuşaklığını ve nem içeriğini arttırıcı; gözenek yapısını geliştirici yönde etkide bulunduğu, L-AA’nın 100 mg/kg düzeyinde kullanılmasının ekmek hacmini arttırıcı yönde etkide bulunduğu, ekmeklerin nem içeriklerini ise etkilemediği, her 2 katkı maddesinin birlikte kullanılmasının yalın kullanımlara göre genel olarak ekmek niteliklerini daha iyi geliştirdiği, un+kepek karışımının gluten içeriğinin, unun başlangıçtaki gluten içeriğine göre daha yüksek düzeylere çıkarılmasının; una başlangıçta sahip olduğu değerleri kazandıramadığı, ancak, ekmek niteliklerinin gerilemesini belirli ölçülerde durdurabildiği sonuçlarına varılmıştır.</Özetçe>
<Anahtar>Vital buğday gluteni, L-Askorbik Asit, kepek, ekmek, ekmek kalitesi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Tahin Helvası Üretiminde Çöven Ekstraktı Tozunun Kullanılması</Başlık>
<Özetçe>Bu çalışmada, çöven köklerinden katı sıvı ekstraksiyonu ile elde edilmiş olan çöven ekstraktının püskürtmeli kurutucuda kurutulması ve kurutma sonucunda elde edilen çöven ekstraktı tozunun tahin helvası üretiminde kullanılma olanakları araştırılmıştır. Çöven ekstraktı tozu kullanılarak üretilen tahin helvaları, çöven ekstraktı kullanılarak geleneksel yöntemle üretilen tahin helvaları ile doku, renk (L, a, b) ve duyusal özellikleri açısından karşılaştırılmıştır. Sonuçlar incelendiğinde, çöven ekstraktı tozu kullanılarak üretilen tahin helvası örnekleri ile çöven ekstraktı kullanılarak geleneksel yöntemle üretilen tahin helvası örneklerinin arasında delme ve kesme testleri ile yapılan doku analizlerinde fark olmadığı, L, a, b değerleri incelendiğinde sadece L değerinin çöven ekstraktı tozu kullanılarak üretilen tahin helvası örneklerinde önemli düzeyde yüksek çıktığı, duyusal analizde ise örnekler arasında istatistiksel bir fark olmadığı görülmüştür. </Özetçe>
<Anahtar>Çöven ekstraktı, çöven ekstraktı tozu, saponin, Türk helvası, püskürtmeli kurutma, doku profil analizi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>PTR-MS Tekniğinin Gıda Analizlerinde Kullanımı</Başlık>
<Özetçe>Gıda bilimi ve teknolojisi alanında uçucu organik bileşikler önemli bir konu başlığını teşkil etmektedir. Bu bileşikler gıdanın lezzetini oluşturan maddelerdir. Lezzet bileşenlerinin hızlı tespiti ürün kalitesinin tespitini, temel ve endüstriyel işlemlerin izlenmesini kolaylaştırmaktadır. Proton Transfer Reaksiyonu-Kütle Spektrometresi (PTR-MS) teknolojisi uçucu organik bileşiklerin gerçek-zamanlı olarak ölçümünü sağlamaktadır. İşlemin prensibi, çok sayıda uçucu organik bileşik ile H3O+ iyonlarının reaksiyonuna dayanmaktadır fakat bu iyonlar temiz havadaki hiçbir bileşik ile reaksiyona girmemektedir. PTR-MS sağlık, çevre ve gıda analizlerinde kullanılmaktadır. Bu çalışmada, PTR-MS’in gıda araştırmalarında kullanımı meyve, sebze, zeytinyağı, tereyağı, peynir, şarap, kahve ve et örneklerinde yapılan çalışmalar ile tartışılmıştır. Bu derlemede öncelikle PTR-MS’in genel çalışma prensibinden ve kullanım alanlarından bahsettikten sonra, gıda analizlerinde PTR-MS’in kullanımı anlatılmıştır. </Özetçe>
<Anahtar>proton transfer reaksiyonu-kütle spektrometresi, PTR-MS, gıda, uçucu organik bileşik</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Çift Aktiviteli Katalaz-Fenol Oksidazının ve Diğer Katalazların Gıda Sanayisindeki Önemi</Başlık>
<Özetçe>Katalazlar, hidrojen peroksiti su ve oksijene dönüştüren, antioksidan metalloenzimler grubuna dahil, hücre ömrünün uzamasına önemli katkıları olduğu bilinen enzimlerdir. Gıdalarda, gerek tek başlarına süt pastörizasyonunda ve peynir yapımında, gerekse glukoz oksidaz ile beraber glukoz içermeyen diyetetik içecekler, fruktoz içermeyen invert şeker ve glukoz içermeyen maltoz üretiminde kullanılmaktadırlar. Son yıllarda hidrojen peroksitin endüstride kullanımının artması, ekonomik ve oldukça kararlı katalaz enziminin üretilmeye çalışılmasını gerekli kılmıştır. Katalaz enziminin fonksiyonel ve yapısal karakterizasyonu uzun yıllardır çalışılmış olmasına rağmen halen enzimin bilinmeyen karakteristik özellikleri ortaya çıkmaktadır. Örneğin, termofilik bir mantar olan Scytalidium thermophilum’un büyümeye bağlı olarak sürekli (konstitütif) bir şekilde ürettiği katalaz, hidrojen peroksit yokluğunda fenol oksidaz aktivitesi de göstermektedir. Bu özelliğin keşfi ile birlikte, insan da dâhil çok farklı organizmaların katalazlarında değişen oranlarda oksidaz aktivitesi olduğu belirlenmiştir. Katalazlar üzerine yaklaşık yüz yıldır çalışıldığı halde, bu enzimlerin peroksitten bağımsız ikincil oksidaz aktivitesi literatürde yeni bir bulgudur. Katalazın oksidaz aktivitesinin etkinliğini arttırmak için üç boyutlu yapısının protein mühendisliği ile değiştirilmesi çalışmalarına başlanmıştır. Bu şekilde, tek aşamada hem hidrojen peroksiti hem de oksijeni ortamdan uzaklaştırabilecek maliyeti düşük ve yüksek verimli katalazların üretilmesi olasılığı, bu enzimlerin araştırılmasında yepyeni ufuklar açmıştır. </Özetçe>
<Anahtar>Gıda, hidrojen peroksit, katalaz, oksidaz, Scytalidium thermophilum</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Kaynaklı Bir Hastalık Olarak Norovirüs Salgınlarının Önemi</Başlık>
<Özetçe>Dünya genelinde akut gastroenteritlerin % 50’den daha fazlasından sorumlu tutulan NoV’ler genel olarak gıda kaynaklı salgınlara sebep olabilmektedir. Gıdaların orijini açısından değerlendirildiğinde meyve ve sebzeler, çiğ deniz ürünleri ve hazır gıdalar enfeksiyonun yayılımında önemli rol oynamaktadırlar. Özellikle insanların toplu halde yaşadığı yerler (örn., hapishane, okul, yurt, bakım evi) ve restoranlar hastalığın ortaya çıkışını ve yayılımını kolaylaştırmaktadır. NoV’lerin gıdalardaki tespiti RT-PZR’ın yanı sıra; daha kolay ve ucuz yöntemlerle belirlenmesine yönelik bazı alternatif metotlar geliştirilmiş (İMA, lateks aglütinasyon testi) ve bu konudaki çalışmalar halen güncelliğini koruyarak geliştirilmeye devam edilmektedir. Gıdalardaki NoV’lerin inhibisyonuna yönelik kimyasal metotların (klorin, ozon, sodyum bikarbonatla muamele) yanı sıra; fiziksel metotlar (ısıl işlem, dondurma ve yüksek basınç uygulamaları) uygulanmaktadır. Salgınları orta düzeyde sağlık problemlerine sebep olabilen NoV’lerin epidemiyolojik çalışmaları için hızlı tespit edilebilir metotların ve korunma yöntemlerinin belirlenmesine yönelik daha fazla çalışmaya ihtiyaç duyulmaktadır. Bu derlemede NoV’lerin gıdalardaki varlığı, tespit edilme yöntemleri ve gıdalarda kontrolüne yönelik uygulamalar ele alınmıştır.</Özetçe>
<Anahtar>Norovirüs (NoV), gıda, salgın, tespit</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Cordia Sebestena Tohumunun ve Tohum Yağının Besinsel Özellikleri ve Potansiyel Değeri</Başlık>
<Özetçe>Az kullanılan hammaddelerin geliştirilmesinin ivme kazanması ile iyi bilinen tohum ve tohum yağlarına olan aşırı bağımlılıktan ve bunun sonucundaki yüksek maliyetten dolayı geleneksel ve endüstriyel uygulamalar için az bilinen tohum ve tohum yağları türetilmiştir. Bu nedenle Cordia sebestena tohum ve tohum yağının kullanım potansiyeli bakımından besinsel özelliklerinin değerlendirilmesine yönelik bu çalışma yapılmıştır. Tohum yağında literatürde rapor edilen çeşitli analizler kullanılarak yağ asidi profili incelenmiş ve karakterize edilmişken, tohumda ise genel bileşim, mineral bileşenler ve anti-besinsel faktörler araştırılmıştır. Sonuçlar tohumun iyi bir yağ (%40.3 ± 0.8) ve protein (%11.5 ± 0.6) kaynağı olabileceğini göstermektedir. Tohum aynı zamanda Mg, Ca ve Na benzeri bazı makro-elementler ile esansiyel bir mikro-element olan Zn kaynağı olabilir. Anti-besinlerden fitat, tanen ve oksalat içeriği yüksektir ve gıdalarda tohumun kullanımı sakıncalı olabilir. Bu maddeler belki geleneksel gıda işleme yöntemleri ile giderilebilir. Tohum yağının özellikleri onun alkid reçine sentezinde, biyodizel ve sabun üretiminde kullanışlı olabileceğini göstermektedir. Yağ asidi profili toplam yağın %71.1 oranında insan tüketimi için iyi bir yağ asidi olan oleik asiti (C18:1) ağırlıklı olarak bulundurduğunu göstermektedir. Cordia sebestena tohumu ve tohum yağının önemli kullanım alanları olabileceği görülmüştür, ancak tohum yağının aminoasit profili ve anti-besinler üzerine geleneksel işlemlerin etkileri konularında daha fazla çalışmaya ihtiyaç vardır. </Özetçe>
<Anahtar>Cordia sebestena; genel bileşim; anti-besin; mineral bileşenler; yağ asitleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Türkiye’nin Farklı Coğrafik Bölgelerinden Toplanan Propolis Örneklerinin Aspergillus versicolor ve Penicillium aurantiogriseum’e Karşı Antifungal Aktiviteleri</Başlık>
<Özetçe>Bu çalışmanın amacı, Türkiye’nin çeşitli coğrafik bölgelerinden toplanan 10 propolis örneğinin mikotoksin üreticisi olan, gıda kaynaklı iki küf (Aspergillus versicolor ve Penicillium aurantiogriseum) suşuna karşı antifungal aktivitelerini araştırmaktır. Propolis örneklerinin etil alkol ekstraktlarının (EEP) kimyasal kompozisyonları kütle spektorometresine birleştirilmiş gaz kromatografisi ile belirlenmiştir. EEP örneklerinin antifungal aktiviteleri %1, %5 ve %10 olacak şekilde üç farklı konsantrasyonda test edilmiştir. EEP örneklerinin antifungal aktiviteleri, incelenen küf suşunun Patates Dekstroz Agar besiyeri yüzeyindeki misel gelişiminde meydana gelen inhibisyonun yüzdesi şeklinde belirlenmiştir. EEP örneklerinin ana bileşenleri flavonoitler, aromatik alkoller, aromatik asit esterler, alifatik asit esterler, aromatik asitler, alkoller ve aromatik hidrokarbonlar olarak tespit edilmiştir. EEP örneklerinin tümü %10 konsantrasyonda her iki küf suşunun misel gelişimi üzerinde %100 inhibisyon sağlamıştır. EEP örneklerinin iki küf suşu üzerindeki antifungal etkisi %1 ve %5 konsantrasyonlarında değişkenlik göstermiştir. Araştırma sonuçları, P. aurantiogriseum suşunun misel gelişimi üzerinde inhibisyon etkisi yaratması için A. versicolor’a kıyasla daha yüksek bir EEP konsantrasyonuna gereksinim olduğuna işaret etmektedir. Küf suşları üzerinde etkin olan propolis örneklerinin flavonoit yüzdesi diğer bileşenlerin yüzdesinden oldukça daha yüksektir. Bu sonuçlar, propolis örneklerinin EEP konsantrasyonuna ve kimyasal kompozisyonuna bağlı olarak iki küf suşu üzerinde de belirgin kuvvette bir antifungal etki yarattığına işaret etmektedir. </Özetçe>
<Anahtar>Propolis, antifungal aktivite, gıda kaynaklı küfler, Aspergillus versicolor, Penicillium aurantiogriseum</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Lipaz Aktivitesinin Spektrofotometrik Yöntemle Belirlenmesinde Çevresel Koşulların P-Nitrofenil Propiyonat Substratının Kararlığına Etkisi</Başlık>
<Özetçe>Lipaz aktivitesinin spektrofotometrik yöntemle ölçülmesinde p-nitrofenol esterleri tercih edilmektedir. Yöntem, bu substratlardan lipaz hidrolizi ile açık sarı renkli p-nitrofenol (pNP) oluşturulmasına dayanmaktadır. Bu çalışmada, lipaz aktivite ölçümünde kullanılan p-nitrofenil propiyonat (pNPP) substratının kararlılığına ve pNP ürününün ışık soğurmasına çevresel koşulların etkisi incelenmiştir. Bekletme sıcaklığı veya süresi arttıkça, daha fazla oranda pNPP’nin kendiliğinden parçalandığı görülmüştür. On günlük bir depolama sonunda, 4o C’ye kıyasla 20o C’de 10 katı oranında pNPP (0.512 mM) kendiliğinden parçalanmıştır. Birbirini takip edecek şekilde 30, 60 ve 95o C’lerde sırasıyla 90, 20 ve 5 dakika inkübasyon süreleri, dakikada 0.0014, 0.0154 ve 0.0456 absorbans artışlarına neden olmuştur. Öte yandan, oluşan pNP ürününün 400nm civarında göstereceği absorbans değeri pH 6-8 aralığında ortam pH’sına oldukça duyarlı iken; tampon kapasitesi arttıkça (0.1-1.0 M) pNP ürünün gösterdiği absorbans (404 veya 348 nm) doğrusal artarak en az 2 kat düzeyine çıkmıştır. Bu duyarlılıklar, substratın kendiliğinden hidrolizine neden olacak koşulların azaltılması, pH ve tampon kapasitesinin standardizasyonu ile minimize edilebilmektedir. Buna ilave olarak, enzim hariç tepkime karışımının tüm bileşenlerini içeren bir “paralel kontrol” eşliğinde denemelerin yürütülmesiyle küçük hata kaynaklarının çoğunlukla sınırlandırılabileceği tespit edilmiştir. </Özetçe>
<Anahtar>p-nitrofenil propiyonat, lipaz aktivitesi, spektrofotometrik yöntem, kendiliğinden parçalanma</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Zeytin ve Zeytinyağı Örneklerinde Pestisit Kalıntılarının Belirlenmesi için bir Metot Çalışması</Başlık>
<Özetçe>Zeytin yetiştiriciliğinde özellikle böcek zararından kaynaklanan hasat ve üretim kayıplarını önlemek için birçok pestisit kullanılmaktadır. Kullanılan bu pestisitlerin kalıntıları ise zeytinde dolayısıyla da zeytinyağında bulunabilmektedir. Bu çalışmada ülkemizde zeytin yetiştiriciliğinde ruhsatlı olan bazı pestisitlerin, zeytin ve zeytinyağı örneklerinde farklı metotlar kullanılarak kalıntı analizleri yapılıp uygulanan metotların bazı metot performans kriterleri (doğrusallık, tespit limiti, doğruluk, tekrarlanabilirlik, seçicilik) belirlenmiştir. Bazı metot performans kriterlerinin belirlenmesi için zeytin ve zeytinyağı örneklerinde biri raporlama limiti diğeri de daha yüksek düzeyde olmak üzere iki farklı konsantrasyonda (20 ve 50 ng/g) 5 tekrarlı geri alma çalışmaları yapılmıştır. Çalışmalar sonucunda elde edilen sonuçların SANCO/12495/2011 no’lu dokümanının kriterlerini sağladıkları belirlenmiştir.</Özetçe>
<Anahtar>zeytin, zeytinyağı, pestisit, metot validasyonu, LC-MS/MS, GC-ECD</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Erkence Zeytin Çeşidinden Elde Edilen Yağların (Hurmalaşmış ve Hurmalaşmamış) Karşılaştırılması</Başlık>
<Özetçe>Erkence zeytin meyvesinin, zeytin ağacında kendiliğinden çeşitli etkenlere bağlı olarak tatlanması sonucu oluşan meyvelere “Hurma” zeytin denilmektedir. Hurma zeytini hiçbir işleme tabi tutulmadan tüketilen özel bir zeytin çeşididir. Erkence zeytin çeşidinde, sadece İzmir’in Seferihisar ve Karaburun ilçelerinin bazı bölgelerinde iklimsel koşullara bağlı olarak Hurmalaşma meydana gelmektedir. Çalışmamızda 2010/11 yılında Karaburun ve Seferihisar ilçelerinden hasat edilen, Hurmalaşmış ve Hurmalaşmamış zeytinlerden elde edilen yağlarda kalite kriterleri, klorofil miktarı, toplam fenolik madde miktarı, ?-tokoferol miktarı, yağ asidi kompozisyonu, DPPH ve ABTS radikal süpürücü aktivite (RSA) analizleri yapılmıştır. Araştırma sonucunda Hurmalaşmış ve Hurmalaşmamış zeytinlerin su miktarlarının sırası ile %40.98 ve %46.42 olduğu belirlenmiştir. Hurmalaşmış ve Hurmalaşmamış zeytinlerden elde edilen yağların kalite kriterleri arasında önemli bir fark olmadığı, fakat Hurmalaşmamış zeytinyağının toplam fenol miktarının 87.14 mg CAE/kg yağ, DPPH• RSA değerinin 59.02 µmol TE/100g yağ, ABTS•+ RSA değerinin 55.83 µmol TE/100g yağ olduğu ve Hurmalaşmış zeytinyağına göre daha yüksek olduğu saptanmıştır. 
</Özetçe>
<Anahtar>Erkence, Hurma, klorofil, toplam fenolik madde, ?-tokoferol, radikal süpürücü aktivite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Kaynaklı Antihipertensif Peptitlerin Biyoyararlılığı, Üretimi Ve İlaç Olarak Kullanım Olanakları</Başlık>
<Özetçe>Kardiyovasküler rahatsızlıklar, obezite, hipertansiyon, diyabet ve kanser gibi birçok hastalıkların görülme sıklığı besinsel faktörlerden etkilenmektedir. Son yıllarda gıda kaynaklı proteinlerden meydana gelen biyolojik aktif peptitlerin insan sağlığına yararlı etkileri ile ilgili olarak kapsamlı birçok çalışma bulunmaktadır. Biyoaktif peptit olarak bilenen bu protein parçaları ya gastrointestinal sindirim sırasında ya da starter mikroorganizmalar tarafından yapılan fermantasyon veya olgunlaşma yoluyla gıda işlenme sırasında açığa çıkarlar. Biyoaktif peptitler kardiyovasküler, sindirim, immun ve sinir sistemi gibi vücudun başlıca sistemlerini etkileyen antimikrobiyal, antioksidan, antitrombik, antihipertensif, bağışıklık sistemini düzenleyen aktiviteler sergilerler. Farklı grup biyoaktif peptitler arasında bulunan ACE inhibitörleri, hipertansiyonun yaygın olarak görüldüğü batılı ülkelerde ayrı bir öneme sahiptir. Hipertansiyonun engellenmesinde beslenme faktörü oldukça önemli bir role sahiptir. Yapılan çalışmalar antihipertensif peptitleri taşıyan gıdaların tüketilmesiyle kan basıncında önemli oranda düşme olduğunu göstermiştir, bu yüzden antihipertensif aktiviteye sahip yeni gıdaların üretimi gün geçtikçe önem kazanmaktadır. Söz konusu peptitlerin endüstriyel uygulaması sırasında; gıda içine katılım şekli, duyusal özelliklere katkısı, depolama ve gıda işleme sırasında stabiliteleri göz önüne alınmalıdır. Bu makalede süt proteini bazlı antihipertensif etkili peptitlerin yapıları, biyoyararlılıkları ve ilaç olarak kullanım olanakları değerlendirilecektir. </Özetçe>
<Anahtar>Biyokatif peptitler, antihipertensif peptitler, proteoliz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Meyve-Sebze İşleme Endüstrisinde Kitosan Kullanımı</Başlık>
<Özetçe>Kitosan, kitinin kısmi deasetilasyonuyla elde edilen, glukozamin ve N-asetil glukozamin kopolimerini içeren, modifiye ve doğal bir karbonhidrat polimeridir. Mikrobiyel bir polisakkarit olan kitosan, meyve-sebze endüstrisinde, bakteriyosidal ve fungisidal özellik göstererek antimikrobiyel madde görevi görmesinin yanı sıra, yenilebilir film oluşturma, meyve sularının asitliğini azaltma, durultma yardımcı maddesi, esmerleşmeyi önleyici ve renk koruyucu olarak da kullanılmaktadır. Doğada bulunan kaynaklardan elde edilebilen bir biyopolimer olan kitosan, canlılara karşı toksik özelliğinin olmaması, biyolojik olarak parçalanabilirliği, biyouyumluluğu, kimyasal ve fiziksel özellikleri bakımından diğer biyopolimerlere göre üstün özellikler göstermesi nedeniyle meyve-sebze endüstrisi için geniş kullanım alanına sahiptir. Bu derlemede, gıda sanayi için henüz yaygın kullanımı bulunmayan kitosanın meyve-sebze işleme endüstrisindeki kullanım alanları özetlenmiştir. </Özetçe>
<Anahtar>Kitosan, mikrobiyel polisakkarit, meyve-sebze işleme endüstrisi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Plazma Teknolojilerinin Gıda Endüstrisinde Kullanımı</Başlık>
<Özetçe>Mikrobiyel inaktivasyon gıdanın güvenliğini ve tazeliğini muhafaza etmeye yönelik bir uygulama olarak gıda koruma yöntemleri içinde yer almaktadır. Gıdaların mikrobiyolojik güvenliğini sağlamak için pastörizasyon, sterilizasyon, kurutma ve koyulaştırma gibi ısıl işlemleri kullanılmaktadır. Ancak, gıdalarda meydana gelen aşırı ısınma; aroma, lezzet, vitamin kaybı ve tekstürel yapıda bozukluğa neden olmaktadır. Gıda kalitesini bozmadan gıdalardaki mikroorganizmaları önleme ve azaltma amacıyla soğuk sterilizasyon yöntemleri geliştirilmiştir. Bu yöntemle ürünler ortam sıcaklığında işlem görmekte ve böylece hem bahsedilen kayıplar minimum düzeye inmekte hem de taze ve doğallıkları korunabilmektedir. 
Soğuk plazma tekniğinin diğer inaktivasyon yöntemlerine göre alternatif uygulama olarak ortaya çıkması; daha az enerji tüketimi, ürünün duyusal özelliklerini olumsuz etkilememesi ve güçlü bir sterilizasyon sağlaması gibi avantajlardan kaynaklanmaktadır. Bu derlemede, soğuk plazma tekniğinin mekanizması, genel özellikleri, kullanım alanları ve bu konu üzerinde yapılan çalışmalar hakkında bilgi verilmiştir.</Özetçe>
<Anahtar>Sterilizasyon, soğuk plazma, plazma-yüzey etkileşimi, yüzeyden kopma, gıda ambalajlama</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Geleneksel Bir Türk Et Ürünü Olan Akçaabat Köftesinin Kimyasal Bileşimi, Renk ve Tekstürel Özellikleri</Başlık>
<Özetçe>Bu çalışmada, Trabzon ve Samsun’daki işletmelerden alınan toplamda 30 adet Akçaabat köftesinin kimyasal bileşimi, renk ve tekstürel özellikleri belirlenmiştir. Samsun’daki işletmelerden alınan köfte örneklerinde ortalama değerler olarak %48.35 nem, %14.14 protein, %22.27 yağ ve %1.51 tuz belirlenirken, Trabzon’daki işletmelerden alınan örneklerde %54.53 nem, %15.17 protein, %19.09 yağ ve %1.23 tuz belirlenmiştir. Köfte örneklerinde doymamış yağ asitlerinden en yüksek miktarda palmitik ve stearik asit, tekli doymamış yağ asitlerinden ise oleik asit saptanmıştır. Köfte örneklerinin P/S oranları önerilen değerden daha düşük olurken, n-6/n-3 oranları yüksek olmuştur. Köftelerin L değerleri 39.10 ile 45.65 arasında değişmiş ve Samsun’daki işletmelerden alınan örneklerde daha yüksek bulunmuştur (P 0.05). L değerinin tersine, Trabzon’daki işletmelerden alınan köftelerin a değerleri, Samsun’daki işletmelerden alınanlardan daha yüksek bulunmuştur (P 0.05). Trabzon ve Samsun’daki işletmelerden alınan köfte örneklerinin ortalama sertlik ve çiğnenebilirlik değerleri sırasıyla 79.05 N-10.41 N.cm ve 142.46 N-17.17 N.cm olarak tespit edilmiş ve örneklerin sertlik ve çiğnenebilirlik değerleri arasında önemli farklılıklar belirlenmiştir (P 0.05). Bu sonuçlar Akçaabat köftesinin protein ve yağ açısından zengin bir kaynak olduğunu göstermektedir. Ancak, P/S ve n-6/n-3 oranlarının besin değeri üzerinde negatif bir etkisi vardır. </Özetçe>
<Anahtar>Akçaabat köftesi, kimyasal bileşim, yağ asitleri, renk, tekstürel özellikler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Kaynaklardan Doğal Renk Maddesi Üreten Mikroorganizmaların İzolasyonu, Tanısı ve Elde Edilen Pigmentlerin Karakterizasyonu</Başlık>
<Özetçe>Bu çalışmada çeşitli kaynaklardan renk maddesi üreten mikroorganizmalar izole edilmiş ve uygun çözücüler kullanılarak renk maddeleri ortamdan ayrılmıştır. Çözünen renk maddeleri saflaştırılmış ve elde edilen renk maddelerine stabilizasyon testleri yapılmıştır. Işık ortamında bekletilen renk maddeleri ve buzdolabında bekletilen paralellerinde gözle görülür renk değişiminin olmadığı ve ışık karşısında stabil oldukları belirlenmiştir. Optimum pH değerlerinin K1, K2 için 7, B ve T22 için 6, K3 için ise 5 olarak tespit edilmiştir. Pigmentlerin kimyasal yapılarının belirlenmesi amacıyla ışık spektroskopisinde ve FT-IR spektroskopisinde spektrum analizleri yapılmıştır. Pigment üreten maya ve bakterilerin tanımlanması amacıyla 18S ve 16S ribozomal DNA dizi analizi kullanılmıştır. Tanımlamalar sonucunda izolatların Rhodotorula glutinis (kavuniçi renk maddesi), Sporobolomyces roseus (pembe renk maddesi), Cellulosimicrobium funkei (sarı renk maddesi), ve Dietzia natronolimnaea (kırmızı-turuncu renk maddesi) oldukları belirlenmiştir. Sarı renk maddesi üreten ve Gram pozitif bir bakteri olduğu belirlenen K2 örneğinin ise tanımlanması yapılamamıştır. Çalışmanın son aşamasında ise renk maddeleri model gıda olarak seçilen dondurmaya uygulanarak pigmentlerin bu ortamdaki stabilizasyonları incelenmiştir. </Özetçe>
<Anahtar>mikrobiyel renk maddesi, çözücü, stabilizasyon testi, mikroorganizma.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Denizli İlinin Değişik Rakımlı Alt Bölgelerinden Sağlanan Çalkarası Üzümlerinden Elde Edilen Pembe Şarapların Aroma Maddelerinin Belirlenmesi</Başlık>
<Özetçe>Bu çalışmada, Denizli ilinin değişik rakımlı alt bölgelerinden Selcen ilçesinde ve Çal ilçesinin Sazak ve Karakaya köylerinde yetiştirilen Çalkarası üzümü ve bu üzümlerden elde edilen pembe şarapların aroma maddeleri belirlenmiş ve rakım farkının aroma maddeleri üzerine etkisi araştırılmıştır. Şaraplarda aroma maddelerinin ekstraksiyonu sıvı-sıvı ekstraksiyon yöntemi ile, tanımlanması, miktarları ve olfaktometrik değerlendirilmesi ise GC-MS-FID ve GC-MS-O teknikleri ile gerçekleştirilmiştir. En yüksek aroma maddesi miktarı düşük rakımlı Selcen alt bölge şaraplarında belirlenmiştir ve bunu sırasıyla Karakaya ve Sazak alt bölge şarapları takip etmiştir. Olfaktometrik analiz sonuçlarına göre Çalkarası pembe şaraplarında belirlenen baskın aroma aktif bileşikler; etil oktanoat, izoamil asetat, etil hekzanoat, etil bütanoat, etil dekanoat, bütanoik asit, izoamil alkol, 2-fenil asetat ve 2 fenil alkol olarak belirlenmiştir. Çalkarası pembe şarapları duyusal açıdan birbirine yakın bulunmuştur. Selcen şarabı lezzet profilinde aroma açısından en yüksek puanı almış ve bunu Karakaya ve Sazak izlemiştir (P 0,05). Aroma profil analizinde ise meyve, tropik meyve ve çiçeksi kokular ön plana çıkmıştır. Genel olarak Selcen şarabı daha çok beğenilmiştir.</Özetçe>
<Anahtar>Çalkarası, pembe şarap, rakım, aroma, GC-MS-FID, GC-O</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Mühendisliği Öğrencilerinin Probiyotik Ürün Tüketim Durumlarının Belirlenmesi: Ege Üniversitesi Örneği</Başlık>
<Özetçe>Bu çalışma, üniversite öğrencilerinin probiyotik ürün tüketim durumlarını belirlemek amacıyla planlanmıştır. Çalışma, Ocak 2012-Şubat 2012 tarihleri arasında Ege Üniversitesi Mühendislik Fakültesi Gıda Mühendisliği bölümünde öğrenim gören üniversite öğrencileri üzerinde yürütülmüştür. Öğrencilerin belirlenmesinde gelişigüzel örnekleme yöntemi kullanılmış olup, çalışmaya gönüllü 495 öğrenci katılmıştır. Araştırma verileri anket formu ile karşılıklı görüşme tekniği kullanılarak toplanmıştır. Verilerin değerlendirilmesinde, SPSS 13.0 paket programı kullanılmıştır. Ortalama (¯X), standart sapma (S) ve yüzde (%) değerleri gösteren çizelgeler hazırlanmış ve ki-kare (?2) önemlilik testi kullanılmıştır. Öğrencilerin 264’ü kız (%53.3), 231’i erkek (%46.7), yaş ortalamaları 21.61±2.72 yıldır. Erkek öğrencilerin %63.2’sinin, kız öğrencilerin ise %63.6’sının probiyotik ürünler hakkında bilgilerinin olduğu belirlenmiştir (p>0.05). Erkek öğrencilerin %37.7’si, kız öğrencilerin ise %39.0’ı probiyotik ürünleri tükettiklerini söylemişlerdir (p>0.05). Probiyotik ürün tüketenlerin %79.5'inin bu ürünleri severek tükettiği, %84.2’sinin bu ürünlerin etiketlerini okuduğu, %80.0’inin bu ürünlerden fayda gördüğü, %71.6’sının bu ürünleri buzdolabında sakladığı belirlenmiştir. Öğrencilerin %62.6'sının probiyotik ürünleri tek başına, %31.1’inin makarna, pilav ile birlikte, %6.3’ünün bisküvi, çikolata ve benzerlerini birlikte tükettikleri görülmüştür. Probiyotiklerin sağlık üzerine olumlu etkilerini gösteren çalışmalar her geçen gün artmasına rağmen, öğrencilerin yarıdan fazlasının probiyotik ürünler hakkında bilgisi olduğu halde, sadece %38.4'ünün bu ürünleri tükettiği görülmektedir. Tedavi edici etkilerinin yanı sıra, koruyucu etkileri nedeniyle, bebek ve çocuklar da dâhil olmak üzere herkese önerilebilecek olan probiyotik ürünlerin önemi vurgulanmalı ve halk bu konuda bilinçlendirilmelidir. </Özetçe>
<Anahtar>Probiyotik, üniversite öğrencileri, tüketim durumları</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Anabaena Sp.'nin Pigment İçerikleri Üzerine Glukozun Etkisi</Başlık>
<Özetçe>Gıda için doğal renklendiriciler yenilenebilir kaynaklardan yapılmaktadırlar. Renklendiriciler genellikle mikroorganizmalardan ekstrakte edilmektedirler, ancak bitki materyali, böcek, algler, siyanobakteriler ve funguslar gibi diğer kaynaklar da kullanılmaktadır. Karbon ve azot siyanobakterilerde pigmentleri etkileyen en önemli çevresel faktörlerdendir. Glukoz, enerji ve metabolizma düzenleyici bir kaynak olmasının yanı sıra, hücrelerde ki klorofil-a, fikosiyanin, allofikosiyanin ve ß-karoten gibi pigment içeriklerini de farklı olarak etkilemektedir. Mevcut araştırmada farklı glukoz konsantrasyonlarının (10- 320 mM) Anabaena sp.'nin klorofil-a, fikosiyanin, allofikosiyanin ve ß-karoten içerikleri üzerine etkilerini araştırmayı amaçlamıştır. Maksimum pigment içerikleri 10 mM glukoz konsantrasyonunda saptanmıştır. Ancak, 40 mM’dan yüksek glukoz konsantrasyonlarında, bu türün pigment içerikleri ciddi bir şekilde azaltılmıştır. Anabaena sp. GO10, 60 mM ve daha yüksek glukoz konsantrasyonları tarafından tamamen baskılanmıştır. Bu araştırmada, glukozun, pigment üretimi için karbon kaynağı olarak kullanıldığı gösterilmiştir. Günümüze kadar yapılan çalışmalarda, siyanobakterilerin gelişimi üzerine glukozun etkisine yönelik çok az sayıda bilgi bulunmaktadır.</Özetçe>
<Anahtar>Anabaena, klorofil, fikosiyanin, allofikosiyanin, ß-karoten, glukoz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Pastacılık Ürünlerinin Enerji ve Besin Değerleri İle Diyet Değişim Listelerindeki Karşılıklarının Değerlendirilmesi</Başlık>
<Özetçe>Türk mutfağında önemli yeri olan hamur işleri ve tatlılar, yapım malzemelerine ve yapılış şekillerine göre çok fazla çeşitlilik göstermektedirler. Bu araştırma Türk halkı tarafından sıklıkla tüketilen bazı pastane ürünlerinin; (1)protein, yağ, nem ve kül miktarlarını analiz etmek, karbonhidrat ve enerji değerlerini belirlemek; (2)bu tür ürünlerin diyet değişim listelerindeki yerini belirlemek amacıyla planlanıp yürütülmüştür Bu amaç doğrultusunda bu araştırma, Ankara’da bulunan 4 büyük pastanenin kendi üretimi olan toplam 89 adet tuzlu kuru pasta, tatlı kuru pasta, börek, yaş pasta ve hamur tatlı çeşitleri üzerinde gerçekleştirilmiştir. Sonuçta; tuzlu ve tatlı kuru pastalar ile hamur tatlıları başta olmak üzere enerji ve yağ miktarları yüksek, protein miktarları düşük bulunmuştur. Gıda sanayi ve sağlık profesyonelleri işbirliği ile bu çeşit ürünlerin bileşimlerinin daha sağlıklı hale getirilmesinde konusunda fonksiyonel ürün geliştirme çalışmaları yapılmalıdır. </Özetçe>
<Anahtar>Pastacılık Ürünleri, Besin Değeri, Diyet Değişim Listesi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ultrases Yöntemi ile Karotenoitlerin Ekstraksiyonu</Başlık>
<Özetçe>Gıda desteği olarak alınan bazı ürünlerde ve gıdaların zenginleştirilmesinde kullanılmak üzere fonksiyonel özelliği yüksek gıda bileşenlerinin eldesi önemli bir konu olarak karşımıza çıkmaktadır. Serbest radikal yakalama gibi biyolojik aktiviteye sahip olan ve doğal renk maddesi olmaları ile bilinen; kanser, kalp rahatsızlıkları riskini azaltma gibi özellikleri ile çok değerli olan karotenoitlerin ekstraksiyonu üzerine birçok çalışma yapılmıştır. Gıda endüstrisinde; mikrobiyel inaktivasyon, enzim inaktivasyonu, canlı hücrelerin uyarılması, köpük kırma, kesme, kristalizasyon gibi işlemlerde başarıyla kullanılmakta olan ultrases tekniğinin, birçok çalışmada geleneksel ekstraksiyon yöntemine alternatif olarak fenolik bileşiklerin, kırmızı ve sarı pigmentlerin, soya fasulyesinden yağ ve proteinlerin ekstraksiyonunda kullanımının da mümkün olduğu belirtilmiştir. Bu çalışmada ise ß-karoten, lutein, likopen gibi karotenlerin ekstraksiyonunda ultrases teknolojisinden yararlanılmış olan çalışmaların incelenmesi amaçlanmaktadır. Yapılan araştırmalar, ultrases destekli extraksiyonun gıda bileşenleri ekstraksiyonunda, verimli bir şekilde kullanılabileceğini ortaya koymuştur. Ayrıca ultrases destekli ekstraksiyonla yağ, protein gibi maddelerin ekstraksiyonunda çalışmalar bulunmasına karşın, karotenoitler gibi renk maddelerinin ekstraksiyonunda yeterli sayıda çalışma bulunmamaktadır. </Özetçe>
<Anahtar>Ultrases, ekstraksiyon, karotenoitler, ß- karoten.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bacillus Türlerinin Probiyotik Olarak Değerlendirilmesi</Başlık>
<Özetçe>Probiyotiklerin, sağlığa yararlı etkileri nedeniyle çeşitli gıda ürünlerinde kullanılmasının yanı sıra besin takviyesi olarak ya da enfeksiyon hastalıklarının tedavisi amacıyla da giderek daha fazla kullanılmaya başlanması, bu konuda araştırmacıları yeni çalışmalar yapmaya sevk etmiştir. Bacillus türleri, sporları ve ürettikleri metabolitleri (enzim, antimikrobiyal madde vs.) aracılığıyla probiyotik özellikler gösterebilmekte ve bu özellikleri ile araştırmacıların ilgisini çekmektedir. Son zamanlarda bunların probiyotik olarak değerlendirilmeleri ile ilgili çalışmalar yapılmakta ve özellikle de bu bakterilerin insanların kullanımı için güvenli olup olmadığı araştırılmaktadır. Bu çalışmada; Bacillus türlerinin gastrointestinal sistemdeki davranışı, probiyotik olarak etki mekanizmaları ve kullanım olanakları ile ilgili bilgiler derlenmiştir. </Özetçe>
<Anahtar>Bacillus, probiyotik, gastrointestinal sistem</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Konserve Füme Mezgit Havyarı Ezmesinin Duyusal, Kimyasal ve Mikrobiyolojik Özellikleri</Başlık>
<Özetçe>Bu çalışma Orta Karadeniz’de avlanan mezgit balığından elde edilen çiğ havyar, füme havyar ve tütsülendikten sonra konservesi yapılan havyarın duyusal, kimyasal ve mikrobiyolojik kalitelerini belirlemek amacıyla yürütülmüştür. Havyar örneklerine TVB-N, TBA, pH, toplam mezofilik aerobik ve psikrofilik aerobik bakteri, toplam maya-küf, toplam koliform bakteri analizleri ile duyusal analizler uygulanmıştır. Ayrıca ham materyal ile son üründe besin kompozisyonu değerleri elde edilmiştir. Çiğ havyarın nem, protein, yağ, kül, karbonhidrat içeriği ve kalori değeri sırası ile %80.88, %11.70, %4.50, %1.09, %1.82 ve 94.62 kcal’dir. Bu değerler konserve füme havyar ezmesi için sırasıyla %61.34, %8.64, %12.52, %1.12, %16.37 ve 212.74 kcal olarak belirlenmiştir. Kimyasal analiz bulgularında TVB-N ve TBA değerleri tüketilebilirlik sınır değerleri arasında kalmıştır. Mikrobiyolojik analiz sonuçlarında çiğ örnekteki mikrobiyal yükün dumanlama işlemi ile azaldığı gözlenmiştir. Konservasyon işleminden sonra ise mikrobiyal yüke rastlanmamıştır. Tüm kalite değişimleri dikkate alındığında konserve füme mezgit havyarı ezmesinin alternatif bir ürün olarak tüketime sunulabileceği ve gıda sektörüne katma değer sağlayabileceği görülmüştür.</Özetçe>
<Anahtar>Mezgit balığı, havyar, tütsüleme, konserve, kalite </Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Sarılop (Ficus Carica L.) İncir Çeşidinin Fenolik Bileşiklerinin Araştırılmas</Başlık>
<Özetçe>Fenolik bileşikler, antikanserojen, antioksidatif, antimutajenik, serbest radikalleri bağlama ve lipid peroksidasyonunu önleme özelliklerine sahip gıda bileşenleridir. İncir, tropik ve subtropik bölgelerde yetiştirilen yenilebilir bir meyvedir. Sarılop ise, Ege bölgesinde yaygın olarak yetiştiriciliği yapılan bir incir çeşididir. Türkiye’deki farklı üreticilerden temin edilen on çeşit yaş ve on çeşit kuru incir, toplam fenolik madde miktarlarını, toplam flavonoid içeriklerini, DPPH ve FRAP yöntemleriyle radikal süpürücü aktivitelerini, HPLC cihazıyla kalitatif ve kantitatif olarak fenolik bileşiklerini belirlemek amacıyla analiz edilmiştir. HPLC analizi sonucunda yaş ve kuru incirlerde gallik asit, klorogenik asit, (-)-epikateşin, şiringik asit, rutin ve psoralen tespit edilmiştir. İncirdeki major fenolik bileşiğin (-)-epikateşin olduğu saptanmıştır. İncir çeşitleri arasında istatistiksel açıdan anlamlı bir farklılık vardır (P 0.05). Yaş incirlerin fenolik içerikleri, kuru incirlere göre daha yüksektir. </Özetçe>
<Anahtar>Antioksidan aktivite, fenolik bileşikler, Ficus carica L., Sarılop, toplam fenolik madde miktarı, yüksek performanslı sıvı kromatografisi (HPLC).</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Düzeyde SO2 İçeren Kuru Kayısılardaki Kimyasal ve Mikrobiyel Farklılıklar </Başlık>
<Özetçe>Bu çalışma; kuru kayısıların, fiziksel, kimyasal ve mikrobiyolojik özellikleri üzerine farklı kükürt dioksit (SO2) konsantrasyonlarının (0, 188, 452, 791, 1034, 1236, 2899 and 3864 mg SO2/kg) etkisini değerlendirmek amacıyla yürütülmüştür. Kükürt içermeyen kuru kayısı örnekleri kontrol grubu olarak değerlendirilmiştir. Kuru kayısıların içerdiği SO2 konsantrasyonu ile pH (r = ? 0.913), titrasyon asitliği (r = 0.983), esmerleşme değerleri (r = – 0.981) ve ß-karoten miktarları (r = 0.822) arasında güçlü korelasyonlar tespit edilmiştir (P 0.05). En düşük düzeyde SO2 içeren (188 mg SO2/kg) örnekte dahi toplam psikrofilik bakteri, laktik asit bakterisi, Staphylococcus spp., toplam Enterobacteriaceae, kserofilik küf ile toplam küf ve maya sayıları tespit limitlerinin ( 0.6 log kob/g) altındadır. Kurutma sonrasında 188 mg/kg düzeyindeki SO2 konsantrasyonu, esmer renk ve mikrobiyel yük açısından yeterli olmasına rağmen, başlangıçtaki ß-karoten miktarını korumak için gerekli olan en düşük SO2 konsantrasyonu 791 mg/kg’dır. </Özetçe>
<Anahtar>Kuru kayısı, SO2 düzeyi, esmerleşme, ß-karoten, mikrobiyel yük</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Karışım Halindeki Hidrokolloidler ve Yüzey Aktif Maddenin ve Dondurarak Depolamanın Dondurulmuş Ekmek Hamurunun Pişirme Kalitesi Üzerine Etkisi </Başlık>
<Özetçe>Bu çalışmada, Tip A ve Tip B buğday unlarına hidrokolloidler ve yüzey aktif madde karışım halinde ilave edilerek katkıların dondurulmuş ekmek hamurunun ekmeklik kalitesi üzerine etkisini belirlemek amacıyla yüzey tepki metoduna bağlı olarak merkezi bileşen deseni oluşturulmuştur. Bu amaçla her iki tip buğday ununa guar gam, karboksimetilselüloz (CMC) ve keçiboynuzu gamı (LBG) katkıları ile (%0, %0.50, %1, %1.5 ve %2) ile monodigliseridlerin diasetil tartarik asit esterleri (DATEM) (%0, %0.25, %0.5, %0.75, %1) ilave edilmiştir. B katkıların dondurulmadan (0) ve dondurularak depolanan (-18C'de 4, 8 ve 12 hafta süreyle) hamurlardan yapılan ekmeklerin kalitesi ve bayatlaması üzerine etkileri belirlenmiştir. 

Elde edilen sonuçlara göre, kuvvetli (Tip A) ununda 12 haftalık dondurarak depolamanın sonunda, kombinasyonlar sonunda en olumlu etkiyi %0.5 guar gam+%1.5 CMC+%1.5 LBG+%0.75 DATEM, zayıf (Tip B) buğday ununda ise %1.5 guar gam+%1.5 CMC+%1.5 LBG+%0.75 DATEM göstermiştir. Katkı içermeyen kontrol örneği ile kıyaslanınca bu kombinasyonlar, hacim verimi, ekmeğin özgül hacmi, Dallmann değer sayısı değerleri ile bayatlamayı olumlu yönde etkilediği saptanmıştır. </Özetçe>
<Anahtar>ekmek kalitesi, dondurulmuş hamur, hidrokolloidler, yüzey tepki metodu, yüzey aktif maddeler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kara Havuç Suyu Üretiminde Elektroplazmoliz ve Mikrodalga Uygulamalarının Verim ve Kalite Özellikleri Üzerine Etkileri</Başlık>
<Özetçe>Güncel gıda işleme yöntemlerinden olan elektriksel işlemlerin kullanıldığı bu çalışmada verim artışı sağlamak amacıyla ön işlem olarak uygulanan elektroplazmoliz ile geleneksel ısıtma yöntemine alternatif olarak uygulanan mikrodalga ısıtma tekniklerinin kara havuç suyu kalitesi üzerine etkileri incelenmiştir. Kara havuç suyu üretiminde uygulanan elektroplazmoliz işlemi 22.22 V/cm’de 60 sn ve mikrodalga ısıtma uygulaması 90 mL/dak akış hızı (kalış süresi 2 dak), 900 W güç düzeyinde uygulanmış ve bu koşullar kullanılarak kara havuç suyu üretimleri gerçekleştirilmiştir. Elektroplazmoliz uygulaması ile %4.4 verim artışı; mikrodalga ısıtma uygulaması ile geleneksel pastörizasyona göre daha kısa sürede %100 PME inaktivasyonu sağlanmıştır (P?0.05). Elektroplazmoliz ve mikrodalga kombinasyonu ile üretilen kara havuç sularının pektin, toplam fenolik madde, antosiyanin içeriği ve antioksidan kapasite gibi kalite özellikleri açısından geleneksel üretim yöntemine kıyasla üstün oldukları saptanmıştır. </Özetçe>
<Anahtar>Kara havuç suyu, elektroplazmoliz, mikrodalga ısıtma, verim, kalite. </Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kayısıların Ultrases Yardımlı Ozmotik Kurutulması</Başlık>
<Özetçe>Kurutma işleminde, son ürünün kalitesi üzerine işlem şartları ve kurutulan materyalin yapısı kadar, kurutma öncesi uygulanan ön işlemler de etkili olmaktadır. Ozmotik kurutma yöntemi de asıl kurutma öncesinde bir ön işlem olarak uygulanmakta ve etkinliğini artırmak için farklı proseslerle birlikte kullanılmaktadır. Benzer bir uygulama olan ve düşük sıcaklıklarda çalışılabilen ultrases yardımlı ozmotik kurutma yönteminde; kütle transferinin artması ile su kaybı ve katı kazanımı artarken gıdanın doğal lezzet ve rengi zarar görmemektedir. Bu çalışmada kayısılara ozmotik kurutma ve ultrases yardımlı ozmotik kurutma işlemleri uygulanmıştır. Kayısı örnekleri 25, 50 ve 70 ºBrikslik sakaroz çözeltilerinde, meyve: çözelti oranı 1:4 olacak şekilde, 30 ºC sıcaklıkta ve beş farklı işlem süresinde (20, 40, 60, 80 ve 100 dak) ultrases yardımlı ozmotik kurutma ve tek başına ozmotik kurutma işlemlerine tabi tutulmuştur. Ultrases yardımlı ozmotik kurutma işlemi için 35 kHz frekansta çalışan ultrasonik banyo kullanılmıştır. Elde edilen sonuçlara göre, ultrases yardımlı ozmotik kurutma işleminin tek başına uygulanan ozmotik kurutma işlemine göre tüm ozmotik çözelti konsantrasyonlarında su kaybı, şeker kazanımı ve ağırlık kaybı değerleri üzerine önemli düzeyde (P 0.05) etkili olduğu; sabit sıcaklıkta su kaybı, şeker kazanımı ve ağırlık kaybının işlem süresi ve ozmotik çözelti konsantrasyonundaki artış ile arttığı belirlenmiştir. 
</Özetçe>
<Anahtar>Ultrases, ozmotik kurutma, kayısı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıdalarda Biyoaktif Peptit Oluşumu ve Aktivitesi Üzerine Isıl İşlem Ve Fermantasyonun Etkileri</Başlık>
<Özetçe>Gıdalarda doğal olarak bulunan proteinlerden sindirim sırasında enzimatik hidrolizle veya fermantasyon yoluyla fizyolojik olarak pek çok faydası bulunan biyoaktif peptitler oluşur. Bu peptitlerin biyolojik aktivitesi antimikrobiyel etki, kan basıncını düşürücü etki (Angiotensin-I Converting Enzyme (ACE) inhibitörü), kolesterol düşürme, antitrombotik ve antioksidan etki, mineral absorbsiyonu/biyoyararlılığını artırma, immunomodülatör ve opioid etkiler olarak sıralanabilir. Birçok gıda tüketime sunulmadan önce çeşitli proseslerden geçer. Gıda teknolojisinde yaygın olarak kullanılan ısıl işlem ve fermantasyon gibi prosesler protein yapısını dolayısıyla biyoaktif peptit aktivitesini etkilemektedir. Bu derlemede gıda işleme proseslerinin biyoaktif peptit oluşumu ve aktivitesi üzerine etkilerinin ele alındığı çalışmalar incelenmiş ve ısıl işlem ve fermantasyonun biyoaktif peptitler üzerindeki etkisi araştırılmıştır. </Özetçe>
<Anahtar>Biyoaktif peptitler, ısıl işlem, fermantasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Obeziteile Mücadelede Yeni Bir Yaklaşım: Digliserit Yağ</Başlık>
<Özetçe>Son yıllarda digliserit yağın yemeklik yağ olarak kullanımına yönelik çalışmalar ilgi odağı haline gelmiştir. Yemeklik digliserit yağ sıvı karakterde olup, yaklaşık %80-81 oranında digliserit içermektedir. Fizikokimyasal özellikleri bakımından trigliserit yağlara oldukça benzerlik gösteren bu yağın ayrıca yeni ürün geliştirmeye yönelik kendine has kristalizasyon ve plastisite özellikleri de vardır. İnsanlarda ve hayvan besleme deneyleri ile yapılan çalışmalarda, digliserit yağın trigliserit yağdan farklı bir şekilde metabolize olduğu; bu nedenle de digliserit yağın, vücuttaki yağ kitlesinin azalmasında, hipertrigliseridemi ve beraberinde seyreden hipertansiyonun baskılanmasında, kalp damar sağlığı bakımından yüksek risk grubundaki bireylerin kan serumundaki lipit ve insülin değerlerindeki dalgalanmaların kontrol altına alınmasında etkili olduğu bildirilmiştir. Bu makalede digliserit yağ ve sağlık ilişkisi hakkında bilgi verilmiştir. </Özetçe>
<Anahtar>Digliserit yağ, obezite, sağlık.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Picralima Nitida Yağının Lipit Kompozisyonu ve Trigliserit Yapısı</Başlık>
<Özetçe>Picralima nitida tohumunun bileşim ve mineral analizleri yapılmış ve elde edilen yağlarının kimyasal bileşimleri araştırılmıştır. Tohumda ham protein % 10.20±0.50 olarak tespit edilirken, karbohidrat içeriği % 74.53±0.50 oranında bulunmuştur. İyot ve sabunlaşma sayıları sırasıyla 136.40±1.00 ve 198.25±0.30 mg KOH/g değerlerindedir. Tohumun temel minerali potasyum iken (114.00±0.20 ppm), yağda temel mineral kalsiyumdur (91.00±0.20 ppm). Yağda nötral lipit % 96.30±0.50 oranında hesaplanırken, temel yağ asidi olaik asittir (% 50.65±0.2). Eşdeğer karbon sayısına göre analiz edilen trigliseritlerde C38 trigliseridi en yüksek orana sahiptir (% 20.38 ±0.1). Yağın temel glikolipidi monogalatozilmonogliserol iken (% 67.95±0.10), temel fosfolipidi ise fosfotidil kolindir (% 66.30±0.10). Sterol ve hidrokarbonlar ise GC-MS kullanılarak belirlenmiştir.</Özetçe>
<Anahtar>Yağ asitleri, lipit sınıfları, mineral, Picralima nitida, trigliserit</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Işınlama Dozlarının Hamburger Köftelerin Bazı Fiziksel, Kimyasal ve Duyusal Özellikleri Üzerine Etkileri</Başlık>
<Özetçe>Bu çalışmada, hamburger köftesi örneklerine 0.4 kGy; 0.8 kGy ve 1.2 kGy olmak üzere üç farklı ışınlama dozu uygulanmış ve örnekler iki farklı depolama sıcaklığında (+4 °C ve -12 °C) sırasıyla 8 gün ve 30 gün depolanmıştır. Çiğ örneklerde lipit oksidasyonu seviyesini belirlemek amacıyla tiyobarbütirik asit (TBA) analizi uygulanmış ve protein yapısındaki değişimler Azalan Tam Yansıma Spektroskopisi (ATR-FTIR) ile belirlenmiştir. TBA analizi sonucunda, +4 °C’da depolanan örneklerde 3.18-1.03 mg malonaldehit/kg örnek, -12 °C’da depolanan örneklerde ise 1.78-1.03 mg malonaldehit/kg örnek aralığında tespit edilmiştir. Işınlama dozlarının protein yapısındaki ?-sarmal ve ß-düzlemsel tabakanın % değerleri ve ?-sarmal/ß-düzlemsel tabaka oranında önemli bir farklılığa yol açmadığı bulunmuştur. Çiğ ve pişmiş örneklerde duyusal analiz yapılmış, elde edilen sonuçlar renk ve tekstür ölçümleri ile desteklenmiştir. Uygulanan düşük ışınlama dozlarının tekstür ve renk parametrelerine etkisi önemsizdir. Panelistlereşliğinde yapılan duyusal analiz sonucunda da uygulanan ışınlama dozlarının duyusal özelliklere etkisi önemsiz bulunmuştur.</Özetçe>
<Anahtar> Işınlama, hamburger köftesi, TBA, ATR-FTIR, duyusal analiz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Öküzgözü Üzümünden Üretilen Pembe ve Kırmızı Şaraplarda Mayşe Fermantasyonunun Bazı Kimyasal Özelliklerle Antioksidan Aktivite Üzerine Etkisi</Başlık>
<Özetçe>Kırmızı şarap yapımında uygulanan mayşe fermantasyonu fenol bileşiklerinin çözünmesini, renkli ve renksiz fenol bileşenlerin şaraba geçmesini sağlamaktadır. Bu araştırma ile Öküzgözü üzümünden mayşe fermantasyonu uygulanarak kırmızı şarap, mayşe fermantasyonu uygulanmaksızın pembe şarap üretimi yapılmış ve bu şarapların bazı kimyasal özelliklerle (Asitlik, pH, Kurumadde ve Kül) antioksidan aktivite değerleri açısından oluşan farklılıklar incelenmiştir. Antioksidan aktivite ORAC ve TEAC yöntemleri ve toplam fenolik madde değerleri belirlenerek gerçekleştirilmiştir. Toplam fenolik madde değeri şıra’da 881.42 mg GAE/L iken üzüm şarabında 4439.50 mg GAE/L ve pembe şarapta 783.08 mg GAE/L tespit edilmiştir. Pembe şarap örneğinde 14.820 mM TEAC değeri ve 7.69 µmol TE/mL ORAC değeri bulunmuştur. Araştırma sonucunda mayşe fermantasyonunun toplam fenolik madde, ORAC ve TEAC yöntemleri ile belirlenen antioksidan aktivite sonuçları açısından şarabın bileşimi üzerinde etkili olduğu sonucuna varılmıştır.</Özetçe>
<Anahtar>Öküzgözü şarabı, ORAC, TEAC, toplam fenolik madde, mayşe fermantasyonu</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Karabalık (Capoeta Trutta Heckel, 1843)’tan Farklı Formülasyonlarda Üretilen İnegöl Usulü Köftenin Dondurularak (-18±2 °C) Muhafazası Sırasında Kimyasal ve Duyusal Kalite Değişimleri</Başlık>
<Özetçe>Bu çalışmada, karabalık (Capoeta trutta) etinden farklı içeriklerde hazırlanan ‹negöl usulü balık köftesinin  -18±2 °C’de muhafazası sırasında meydana gelen kimyasal ve duyusal kalite değişimleri incelenmiştir. Bu amaçla, A grubu (balık kıyması, soğan, tuz), B grubu (balık kıyması, soğan, tuz, kurutulmuş un haline getirilmiş ekmek) ve C grubu (balık kıyması, soğan, tuz, kurutulmuş un haline getirilmiş ekmek ve kaşar peyniri rendesi) olarak 3 farklı ‹negöl usulü balık köftesi hazırlanmıştır. Toplam uçucu bazik azot (TVB-N) ve tiyobarbitürik asit (TBA) değerleri tüm örneklerde muhafaza süresince giderek artmıştır. TVB-N ve TBA miktarları bakımından gruplar arasında önemli farklılıkların olduğu (P 0.05) belirlenmiştir. B ve C grubu örnekler TVB-N miktarı bakımından 6. ayda tüketilebilirlik sınır değerini aştığı belirlenmiştir. Balık köftelerinin muhafazanın başlangıcında, duyusal açıdan daha fazla beğenildiği, ilerleyen günlerinde ise beğeni düzeyinin giderek azaldığı saptanmıştır. Duyusal değerlendirme sonucunda gruplar arasında önemli farklılıklar tespit edilmemiştir (P>0.05). ‹negöl usulü balık köfteleri depolama sonunda kimyasal ve duyusal analiz sonuçlarına göre 5. aya kadar tüketilebilme niteliğini koruduğu ve 5. aydan sonra tüketilmesinin uygun olmayacağı tespit edilmiştir.</Özetçe>
<Anahtar>Karabalık (Capoeta trutta), ‹negöl usulü balık köftesi, kimyasal ve duyusal kalite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Mersin İlinde Tüketime Sunulan Salam, Sosis ve Sucuklardaki Kalıntı Nitrat ve Nitrit Düzeylerinin Belirlenmesi</Başlık>
<Özetçe>Bu çalışma, Mersin’de satışa sunulan toplam 150 et ürünündeki (50 adet sucuk, 50 adet salam ve 50 adet sosis) kalıntı nitrat ve nitrit düzeyini belirlemek amacıyla yapılmıştır. Ürünler yerel marketlerden rasgele toplanmıştır. Salam, sosis ve sucuk örneklerinde kalıntı nitrat ve nitrit değerleri HPLC yöntemi ile belirlenmiştir. Sucuk örneklerinin 5 tanesinde, salam örneklerinin 7 tanesinde ve sosis örneklerinin ise 9 tanesinde belirlenen kalıntı nitrit değeri 7.5 mg/kg’ın üzerinde bulunmuştur. Salam, sosis ve sucuk örneklerinde kalıntı nitrat ve nitrit değerleri HPLC yöntemi ile belirlenmiştir. Toplanan numuneler içerisindeki en yüksek kalıntı nitrat ve nitrit değerleri sırasıyla, sucuklarda 218.2 ve 178.32, salamlarda 143.58 ve 42.28 ve sosislerde ise 169.05 ve 42.46 ppm olarak belirlenmiştir. Piyasadan toplanan örneklerdeki kalıntı nitrit ve nitrat düzeyleri, gıda kodeksinde belirtilen limit değerlerinin altında bulunmuştur. Bu sonuçlar gıda güvenliği açısından önemlidir.</Özetçe>
<Anahtar>Nitrat, nitrit, salam, sosis, sucuk</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Dünyada Açlık Olgusu ve Çözüm Arayışları</Başlık>
<Özetçe>Gıda güvencesizliği çağımızın en önemli sorunlarından biridir. Öyle ki dünyada yaşayan 7 insandan 1’i açtır. Daha da kötüsü, gıda üretiminin yeterli olmasına karşılık açlığın yıldan yıla azalmamasıdır. Bunun başlıca nedeni gıda üretimindeki ve tüketimindeki bölgesel farklılıktır. Gelirden aldığı pay daha düşük olduğu için global güneyde açlık daha yaygındır. Fiyat dalgalanmaları ile aç insan sayısı arasında gerçekçi bir ilişki kurulması zordur. Yüksek fiyat kısa vadede yoksulların gıdaya ulaşmasını engellese bile uzun vadede sürdürülebilir çiftçiliğin ve gıda güvencesinin başlıca aracıdır. Açlığın çözümü için önerilen batı yaklaşımı, gıda adaleti, gıda egemenliği, bölgesel oluşum, gıda yardımı gibi yaklaşımların olumlu ve olumsuz yanları vardır. Bu nedenle, bölge, nüfus ve zaman bağlamında yaygın üretim odaklı yeni bir yaklaşım gereklidir</Özetçe>
<Anahtar>Açlık, gıda güvenliği, gıda fiyatları, açlığın çözümü</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Laktik Asit Bakterileri Tarafından Üretilen Antifungal Bileşenler</Başlık>
<Özetçe>Maya ve küfler depolanan gıda ve yemlerde bozulmaya neden olan mikroorganizmalar olarak karşımıza çıkmaktadır. Özellikle süt ve et ürünleri, ekmek, meyve suları, reçel ve salça gibi farklı ürünlerde maya ve küfler tat, koku ve dış görünüşte yarattıkları bozulmalar, kalite kayıpları ve ekonomik kayıpların yanı sıra ürettikleri mikotoksinler ile de çeşitli sağlık problemlerine neden olmaktadır. Tüketicilerin fazla işlem görmemiş gıdalara olan talebinin artması ve kimyasal koruyucu maddelerin gıda endüstrisinde kullanımının azaltılması yönündeki talepleri, laktik asit bakterilerinin maya ve küf gelişimi üzerinde biyokoruyucu olarak kullanılmalarıyla ilgili çalışmaların artmasına sebep olmuştur. Lactobacillus plantarum, L. rhamnosus ve L. reuteri başta olmak üzere farklı laktik asit bakterilerinin ürettikleri organik asitler, hidrojen peroksit, reuterin, yağ asitleri, siklik dipeptitler gibi çeşitli antifungal bileşenlerin gıda endüstrisinde biyokoruyucu olarak özellikle Aspergillus, Fusarium, Penicillium ve Candida gibi farklı küf ve mayalar üzerinde kullanılmaları gün geçtikçe yaygınlaşmaktadır. Bu derlemede laktik asit bakterileri tarafından üretilen antifungal bileşenler ve özellikleri açıklanmaya çalışılmıştır.</Özetçe>
<Anahtar>Biyokoruma, laktik asit bakterisi, antifungal</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Dondurulmuş Ekmek Hamuru ve Son Ürün Kalitesinin İyileştirilmesinde Formül Bileşenlerinin Etkileri</Başlık>
<Özetçe>Fırıncılık ürünleri pazarında dondurulmuş hamur kullanımı ve dondurulmuş ürünlere olan talep tüm dünyada giderek artmaktadır. Tüketici ihtiyaç ve eğilimleri zaman içinde değişiklikler gösterse de, fırıncılık ürünleri satın alınırken göz önüne alınan en önemli faktör hala ürünün tazeliğidir. Kısa bir muamele veya ısıl işlemle bu ürünlerin tüketime hazır hale gelmesi ve depolama sürelerinin uzun olması bu artışta etkili olmuştur. Ancak henüz tam olarak çözülemeyen temel sorun dondurarak depolamaya bağlı olarak meydana gelen kalite kayıplarıdır. Kaliteyi bozan en önemli etkenler maya aktivitesinin ve hamur gluten yapısının donma ile zarar görmesidir. Dondurma prosesi ve dondurarak depolama sürecinin olumsuz etkilerinin giderilmesinde optimum proses ve depolama koşullarının belirlenmesi konusunda yapılan çalışmaların yanı sıra kullanılan formül bileşenlerinin fonksiyonlarının da çok önemli olduğu yapılan çalışmalarla belirlenmiştir. Bu çalışmada dondurulmuş ekmek hamuru ve son ürün kalitesi üzerine formül bileşenlerinin etkileri üzerinde durulmuştur.</Özetçe>
<Anahtar>Dondurulmuş hamur, ekmek katkı maddeleri, dondurulmuş hamur kalitesi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bazı Diyet Lifleri Kullanımının Süzme Yoğurdun Renk, Tekstür ve Duyusal Özellikleri Üzerine Etkisi</Başlık>
<Özetçe>Süzme yoğurtların kimyasal özellikleri üzerine bazı diyet liflerin kullanılmasının etkisi çalışmanın amacını oluşturmaktadır. Farklı oranlarda (% 1, % 2 ve % 3) olmak üzere elma, buğday ve bambu lifleri süzme yoğurt üretiminde kullanılmıştır. Depolamanın 1.,7., 14. ve 21. günlerinde örneklerin renk ve tekstür değerleri ile duyusal değerlendirme puanları analiz edilmiştir. Depolamaya bağlı olarak elma, bambu ve buğday lifli süzme yoğurtlarda en çok değişiklik gösteren tekstür parametresi kıvam olmuştur. Bambu ve buğday lifli süzme yoğurtlara göre elma lifli süzme yoğurtların L, a ve b değerleri elma lifinin yapısından dolayı farklı saptanmıştır. Diyet lifi çeşidi istatistiksel olarak renk ve tekstür değerleri ile duyusal değerlendirme puanlarında önemli değişikliklere neden olmuştur. Pütürlü yapısı, baskın elma tadı ve keskin kokusu yüzünden panelistler tarafından elma lifli yoğurtlar tercih edilmemiştir. Panelistler bambu ve buğday lifli yoğurtları kabul edilebilir bulmuştur. Analizler paralelleriyle beraber iki tekerrürlü yapılmıştır.</Özetçe>
<Anahtar>Süzme yoğurt, diyet lifleri, renk, tekstür ve duyusal özellikler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Oranlarda Ayçiçeği Tohumu Küspesi İçeren Yemlerle Beslenen Sazanlarda (Cyprinus carpio L. 1758) Dondurarak Depolamanın Kalite Özelliklerine Etkisi</Başlık>
<Özetçe>Bu çalışmada, farklı oranlarda ayçiçeği tohumu küspesi içeren deneme yemleri kullanılarak 12 hafta süre ile beslenen sazan balıkları, derili fileto halinde 6 ay boyunca -18 ºC’de depolanmış ve depolama süresince biyokimyasal parametrelerdeki değişimler belirlenmiştir. Bu amaçla, artan oranlarda ayçiçeği tohumu küspesi içeren (%0-K, %15-AT15, %30-AT30, %45-AT45) 4 adet yem hazırlanmıştır. Ayrıca, deneme yemlerinde ve balık etinde mineral madde içeriği (P, Ca, K, Na, Mg, Zn) belirlenmiş ve deneme yemlerinde mineral madde içeriği bakımından gözlenen farklılığın balık etine yansımadığı görülmüştür. Donmuş depolama süresince TBA, TVB-N ve SYA değerleri aylık olarak değerlendirilmiş ve tüm gruplarda TBA, TVB-N ve SYA değerlerinde artış tespit edilmiştir (P 0.05). </Özetçe>
<Anahtar>Sazan, ayçiçeği tohumu küspesi, donmuş depolama, mineral madde, biyokimyasal parametreler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Elektriksel Ön İşlem ve Isıl İşlem Uygulamalarının Portakal Suyu Kalitesine Etkileri</Başlık>
<Özetçe>Bu çalışmada verim artışı sağlamak amacıyla ön işlem olarak uygulanan elektroplazmoliz (EP) ve ısıl işlem olarak uygulanan mikrodalga (MD) ve ohmik ısıtma (OH) tekniklerinin portakal suyu kalitesine etkileri incelenmiştir. Çalışmanın ilk aşamasında portakal suyu üretimine uygun optimum elektroplazmoliz uygulama koşulu “cevap yüzey yöntemi” ile belirlenmiştir. Çalışmanın ikinci aşamasında ise portakal suyu üretimleri elektriksel işlem uygulamalarının tek tek ve bir arada kullanılmaları ile altı ayrı deneme grubu ile yürütülmüştür. MD üretimleri 50 ml/dak-900 Watt ve OH üretimleri ise 42 V/cm-69 ºC’da yapılmıştır. Üretimler sonrasında EP uygulanmamış (kontrol) ve EP uygulanmış portakal sularında verim ve kabuk yağı değerleri belirlenmiştir. Tüm uygulama gruplarında pulp oranı, viskozite, berraklaşma değeri, esmerleşme düzeyi ve renk değerlerindeki değişim incelenmiştir. Sonuç olarak portakal suyu üretiminde EP uygulamasıyla %8’in üzerinde verim artışı sağlanmıştır. Ayrıca EP ve elektriksel ısıtma uygulamalarının kombinasyonları ile geleneksel pastörizasyona kıyasla kalite özellikleri daha yüksek portakal suyu üretiminin gerçekleştirilebileceği saptanmıştır. </Özetçe>
<Anahtar>Portakal suyu, elektroplazmoliz, mikrodalga ısıtma, ohmik ısıtma, verim, kalite.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Tip Türk Rakılarında Temel Uçucu Bileşiklerin Gaz Kromatografisinde Doğrudan Enjeksiyonla Belirlenmesi</Başlık>
<Özetçe>Bu çalışmada, tek üzüm çeşidinden (Misket), yaş üzümden ve kuru üzüm suması melas alkolü karışımından üretilen farklı tipteki rakıların bileşimleri ve temel uçucu bileşikleri araştırılmıştır. Metanol ve temel uçucu bileşikler (asetaldehit, asetal, metil asetat, etil asetat, 2-bütanol, n-propanol, izobütanol, n-bütanol, aktif amil alkol, izoamil alkol, trans anetol ve estragol) AB referans yöntemine göre GC- FID ile belirlenmiştir. Rakıların temel uçucu bileşiklerini, sırasıyla, anason kaynaklı trans anetol ve suma kaynaklı yüksek alkoller, esterler, aldehitler ve uçucu asitler oluşturmuştur. Rakılarda, toplam uçucu madde miktarları uçar asit dahil, 124.99-163.40 g/hL mA arasında, trans anetol miktarları 1038-1380 mg/L arasında, metanol miktarları 43.96-56.91 g/hL mA arasında değişmiştir. En yüksek toplam uçucu madde miktarı Misket üzümünden elde edilen rakıda bulunmuştur. Tek çeşitten ve yaş üzümden üretilen rakıların, karışımdan üretilen rakılara göre daha yüksek miktarlarda toplam uçucu madde ve özellikle yüksek alkoller içerdikleri belirlenmiştir. Yüksek alkol miktarları bakımından tipler arasındaki fark önemli bulunmuştur (P 0.05). Trans anetol miktarı en yüksek yaş üzüm rakısında, en düşük misket rakısında belirlenmiştir. Öte yandan, genel olarak rakıların bileşimlerinin TGK Distile Alkollü İçkiler Tebliği’ne uygun oldukları saptanmıştır. </Özetçe>
<Anahtar>Türk Rakısı, rakı tipi, uçucu bileşikler, doğrudan enjeksiyon, GC-FID</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Fermantasyon Yoluyla Pullulan Üretimi ve Gıda Endüstrisinde Kullanımı</Başlık>
<Özetçe>Pullulan, mikrobiyel kaynaklı üretimi yaygın olarak gerçekleştirilen ve önemli özellikleri sayesinde gıda formülasyonlarında ve ambalaj endüstrisinde kaplama materyali olarak geniş kullanım alanına sahip olan bir polisakkarittir. Ayrıca, pullulan; polimorfik mantar olan Aureobasidium pullulans tarafından üretilen ve glikoz birimlerine sahip bir homopolisakkarit olup maltotriozların ?-1,6 bağlanmasıyla oluşan zincir yapı olarak da tanımlanmaktadır. Pullulan üretiminde mikrobiyel yolların kullanılması saflık değeri yüksek ve düşük maliyetli pullulan üretimini olanaklı kılmaktadır. Pullulan “Genel Olarak Güvenli Kabul Edilen (GRAS)” bileşenler statüsünde yer aldığından gıdalarda uygun dozlarda olmak üzere kullanımında herhangi bir sorun teşkil etmemektedir. Bu çalışma kapsamında pullulan, fermantasyonla pullulan üretimine etki eden faktörler ve pullulanın kullanım alanları ile ilgili bilgiler verilmiştir. </Özetçe>
<Anahtar>Pullulan, fermantasyon, gıda endüstrisi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Membran Distilasyon ve Ozmotik Distilasyon ile Meyve Suyu Konsantrasyonu</Başlık>
<Özetçe>Geleneksel termal evaporasyonla meyve suyu konsantresi üretiminde uygulanan yüksek sıcaklıklar, uçucu aroma maddeleri, vitaminler ve diğer besin öğelerinde kayıplar, pişmiş tat oluşumu, renk bozulması ve insan sağlığı üzerinde olumsuz etkilere neden olmaktadır. Geleneksel uygulamaların yerini almak üzere, hem iyi kalitede hem de güvenilir ürün üretimine olanak tanıyan alternatif konsantrasyon teknolojileri gün geçtikçe önem kazanmaktadır. Bu teknolojiler arasında, membran distilasyon ve ozmotik distilasyon gibi membran uygulamaları meyve sularının oda sıcaklığında veya buna yakın sıcaklıklarda 60-65 °Briks ve hatta daha yüksek seviyelere konsantrasyonuna olanak sağlamaları bakımından ön plana çıkmışlardır. Çalışmada, taze ürün karakteristiklerine yakın ürün üretiminde gelecek vadeden bu membran uygulamalarının temel ilkeleri ve meyve suyu sanayinde kullanım potansiyelleri hakkında bilgi verilmiştir. </Özetçe>
<Anahtar> membran distilasyon, ozmotik distilasyon, meyve suyu konsantresi, termal evaporasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Işınlanmış Gıdaların Tespitinde Kullanılan Yöntemler</Başlık>
<Özetçe>Gıdaya uygulanan ışınlama işleminin uygunluğunun kontrolü ışınlanmış gıdanın uluslararası ticaretini kolaylaştırmak ve tüketicinin güvenini sağlamak için önemlidir. Bu nedenle ışınlanmış gıdanın tespiti önem kazanmıştır. Işınlanmış gıdanın belirlenmesinde, ışınlama esnasında gıdalarda oluşan fiziksel, kimyasal, biyolojik ve mikrobiyolojik değişiklikler temel alınmaktadır. İdeal bir tespit metodu; ışınlama için spesifik olmalı ve diğer prosesler, depolama şartları ve süresinden etkilenmemeli, yöntemin limit değerleri gıdaya uygulanabilecek dozun altında olmalı ve her gıdaya uygulanabilmelidir. Ayrıca, yöntem doğru, güvenilir, tekrarlanabilir, uygulaması kolay ve hızlı olmalı ve gıdaya uygulanan doz hakkında bilgi vermelidir. Ancak bu özellikleri karşılayan tek bir yöntem henüz geliştirilememiştir. Bunun için ışınlanmış gıdaların teşhisinde birden fazla yöntem kullanılmaktadır. Bu yöntemlerden bazılarının ışınlanmış gıdaların tespitinde kullanılması CEN ve TSE tarafından kabul edilmiştir. </Özetçe>
<Anahtar>Gıda ışınlama, tespit yöntemleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Peynirdeki Proteolitik Ajanların Proteolize Etkisi</Başlık>
<Özetçe>Peynirin olgunlaşma süreci çok komplekstir ve bazı mikrobiyolojik ve biyokimyasal değişiklikleri içerir. Bu biyokimyasal değişikliklerden biri olan proteoliz peynirde tekstür ve lezzet gibi özelliklerin gelişiminde önemli bir rol oynamaktadır. Tekstür ve lezzete proteolizin katkısı direkt olarak peptit ve aminoasitlerin salınımıyla ya da aminoasitlerin amin, asit, tiyol ve tiyoesterlere katabolize edilmesiyle olabilir. Bu reaksiyonlar koagülant enzimleri, doğal süt proteolitik enzimleri, laktik asit bakterileri, propiyonobakteri ve farklı küf çeşitlerinden gelen proteinaz veya peptidazlar vasıtasıyla katalize edilir. Proteolize katkıda bulunan bu proteolitik ajanların aktivitesi uzunca bir süredir peynirin olgunlaşma çalışmalarına konu olmaktadır. Bu derlemede proteolize etki eden proteolitik ajanların proteolitik sistemleri, bu sistemlerin protein ve aminoasitlerin parçalama reaksiyonlarını nasıl gerçekleştirdiği ve lezzet bileşiklerinin oluşumu ele alınacaktır.</Özetçe>
<Anahtar>Mikrobiyel ajanlar, peynir, proteinaz, proteoliz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gemlik Zeytin Çeşidinden Elde Edilen Natürel Zeytinyağında Fenol Bileşiklerinin ve Antioksidan Kapasitenin Belirlenmesi</Başlık>
<Özetçe>Bu çalışmada, Gemlik zeytin çeşidinden elde edilen zeytinyağının fenol bileşikleri içerikleri ve antioksidan kapasiteleri incelenmiştir. Fenol bileşiklerinin analizleri zıt fazlı, diyot array detektörlü HPLC-MS cihazıyla ve tanımlamaları ise sıvı kromatografisi-kütle spektrometrisi (LC-MS) ile gerçekleştirilmiştir. Araştırmada, hidroksitirozol, 4-hidroksibenzoik asit, tirozol, 2,3-dihidroksibenzoik asit,  kafeik asit, vanilik asit, vanilin, sirinjik asit, p-kumarik asit, ferulik asit, sinamik asit, apigenin ve luteolin olmak üzere toplam 13 adet fenol bileşiği tanımlanmıştır. Tirozolün (9.85 mg/kg) zeytinyağında en baskın olan fenol bileşiği olduğu ve bunu sırasıyla apigenin (5.40 mg/kg) ve hidroksitirozol’ün (3.21 mg/kg) izlediği saptanmıştır. Antioksidan kapasite analizleri DPPH ve ABTS yöntemleri kullanılarak gerçekleştirilmiştir. Fenol bileşikleri ile antioksidan kapasite analizleri (DPPH ve ABTS) arasında (R2= 0.657-0.817) ve kullanılan yöntemler arasında (R2= 0.933) korelasyonlar saptanmıştır. 
</Özetçe>
<Anahtar>Gemlik, zeytinyağı, fenol bileşikleri, antioksidan aktivite, Olea europaea</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Yağı Azaltılmış Kek Üretiminde Ekzopolisakkarit Kullanımı</Başlık>
<Özetçe>Gıda teknolojisindeki yoğun gelişmeler ve diyet ürünlerin tüketimindeki artış, gıda üreticilerini sürekli artan bu talebi karşılamaya yöneltmiştir. Diyet gıdalar arasında kalorisi azaltılmış unlu mamuller önemli bir yer tuttuğundan, bu çalışmada ekzopolisakkaritlerin kek üretiminde yağ miktarını azaltıcı bileşen olarak kullanılabilirliği araştırılmıştır. Çalışmada Tepki Yüzey Yöntemi (TYY) deneme deseni ile optimize edilen standart kekte farklı yağ seviyeleri (% 25-100) ve ekzopolisakkarit (EPS) içeren çözeltinin farklı seviyeleri (% 9.25-37) kullanılarak yağ oranı azaltılmış kek üretilmiştir. EPS çözeltisi içeren keklerin hamur yoğunluğu 0.82–1.23 g/ml ve kek hacimleri 202–242 cm3 arasında değişmiştir. Yağ seviyelerinin lineer ve kuadratik etkisi ile yağ-EPS interaksiyonunun etkisi önemli bulunmuştur. Üretilen keklerin sertlik, yapışkanlık ve esneklik değerlerine yağın lineer ve kuadratik etkisi, saklama süresi, yağ ve saklama süresi interaksiyonu, yağ ve EPS interaksiyonu önemli seviyede etkilemiştir. Değerlendirilen tüm kek özellikleri göz önüne alındığında formüldeki yağ ve EPS oranının artmasıyla beğenilirlik değeri artmıştır. Yağ oranının % 30 azaltılıp, % 30 seviyesine kadar EPS çözeltisi kullanılmasıyla standart tam yağlı kek özelliklerine yakın kek üretilmiştir. Bu keklerin beğenilirlik değeri ise 0.8–1.0 arasında değişmiştir. </Özetçe>
<Anahtar>Ekzopolisakkarit, kek kalitesi, yağ ikame edici</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Türkiye’de Üretilen Çam Balının Kimyasal Profili</Başlık>
<Özetçe>Toplam 100 çam balı örneğinin kimyasal bileşimi ve elektriksel iletkenliği belirlenmiştir. Bal örnekleri Muğla ilindeki 9 farklı yöreden 2006, 2007 ve 2008 sezonunda toplanmıştır. Bulgulara göre çam balı örnekleri %14.40-16.80 su, %25.97-36.38 fruktoz ve %18.97-35.10 glukoz içermektedir. Fruktoz/glukoz oranı 1.01-1.44 arasında değişmektedir. Balın başat mineral bileşeni 1236-2554 mg/kg ile potasyumdur ve onu magnezyum (40.1-77.4 mg/kg), kalsiyum (25.6-93.6 mg/kg) ve sodyum (19.6-99.6 mg/kg) izlemektedir. K/Na oranı 21.2-80.9 arasındadır. Elektriksel iletkenlik ise 0.82-1.82 mS/cm arasında değişmektedir. Çam balının toplam asitliği 17.98-35.59 meq/kg, prolin miktarı ise 301-977 mg/kg arasında bulunmuştur. Hasat yılına göre örneklerin glukoz, sakkaroz ve maltoz miktarı ile elektriksel iletkenliği arasındaki farklar istatistik olarak önemli (P>0.01) bulunmuştur. Buna karşılık nem, fruktoz, kül, potasyum, magnezyum, kalsiyum, sodyum, prolin miktarı ve ayrıca toplam asitlik açısından farklar hasat yılına göre önemli değildir (P 0.01). </Özetçe>
<Anahtar>Çam balı, kimyasal bileşim, şeker profili, mineral profili, asit profili, gerçeklik kontrolü</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kayseri İli Çiçek Balının Aroma Maddeleri Bileşimi</Başlık>
<Özetçe>Bu çalışmada, Kayseri iline ait çiçek balının aroma maddeleri bileşimi gaz kromatografisi -kütle spektrometresi (GC-MS) yardımıyla incelenmiştir. Baldaki aroma maddeleri diklorometan çözgeni kullanılarak sıvı-sıvı ekstraksiyon yöntemiyle ekstrakte edilmiştir. Temsili test ile yapılan analiz sonuçlarına göre kullanılan ekstraksiyon yöntemiyle elde edilen aromatik ekstrakt, bal kokusuna oldukça benzer bulunmuştur. GC-MS analiz sonuçlarına göre çiçek balında 11 adet asit, 5 adet alkol, 5 adet aldehit, 4 adet keton, 3 adet terpen, 3 adet lakton, 3 adet fenol, 3 adet ester, 3 adet piran ve 1 adet norisoprenoid olmak üzere toplam 41 adet aroma maddesi belirlenmiştir. </Özetçe>
<Anahtar>Çiçek balı, aroma maddeleri, sıvı-sıvı ekstraksiyon, temsili test</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Lactobacillus casei’nin Sağlık Üzerine Etkileri ve Gıda Endüstrisinde Kullanımı</Başlık>
<Özetçe>Lactobacillus casei suşları çiğ ve fermente süt ürünleri, taze sebzeler, bitkisel fermente ürünler, anne sütü, insan ve diğer sıcakkanlıların sindirim sistemi, toprak ve göl gibi çeşitli ortamlarda yaygın olarak bulunmaktadır. Bu bakteriler yüksek miktarda laktik asit üretimi, ürünlerin lezzet, aroma ve duyusal özelliklerini iyileştirme, düşük pH ve safra tuzuna yüksek tolerans, antimikrobiyel ve antidiyarejenik gibi özellikleri sayesinde gıda endüstrisinde, özellikle fermente süt ürünlerinin üretilmesinde başlatıcı kültür ve probiyotik olarak kullanılmaktadır. L. casei suşlarının kanser tedavi sürecini hızlandırma, bağışıklık sistemini uyarma, kolesterol seviyesini düşürme, çeşitli kronik hastalıklara karşı etki gösterme, patojen mikroorganizmaların gelişmesinin engellenmesi gibi sağlık üzerine pek çok olumlu etkisi belirlenmiştir. Bu derlemede L. casei’nin sağlık üzerindeki olumlu etkileri ve endüstriyel kullanım alanlarına değinilirken, bu konuda yapılan çalışmalardan örnekler verilmektedir. </Özetçe>
<Anahtar> Lactobacillus casei, fermente süt ürünleri, probiyotik, sağlık</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Biliminde Yeni Omik Teknolojileri</Başlık>
<Özetçe>İnsan genomunun tümüyle dizisinin çıkarılması, sistem biyolojide omik teknolojileri denilen yeni bir çağ açmıştır. Omik terimi, biyolojik sistemlerin kapsamlı analizi olarak ifade edilmektedir. Yeni omik teknolojileri ve biyoinformatik araçlar, beslenme, gıda ve metabolizma arasındaki karmaşık ilişkinin araştırılması konusunda çok büyük bir potansiyel sunmaktadır. Son yıllarda çok çeşitli omik alt disiplinleri oluşmuş olup, her birinin kendine özgü bir takım araçları, teknikleri, belirteçleri ve yazılımları bulunmaktadır. Omik araçları ve teknolojileri, karmaşık biyolojik sistemlerin tanımlanabildiği deneysel yaklaşımları çarpıcı biçimde değiştirmiştir. Bu yeni araştırma alanlarını harekete geçiren omik teknolojileri, DNA ve protein mikrodizileri, kütle spektrometresi ve yüksek işlem hacimli analizlere imkân veren diğer birçok aracı kapsamaktadır. Bu sahadaki araştırmalar hücre, doku ve organizmaların genom, transkriptom, proteom ve metabolomunu inceler ve aralarındaki etkileşimi sorgular. Bu çalışmada, genomik, transkriptomik, proteomik ve metabolomikteki en son uygulamalar üzerinde yoğunlaşan, gıda araştırma alanındaki omik teknolojilerine genel bir bakış sunulmuştur. </Özetçe>
<Anahtar>Genomik, transkriptomik, proteomik, metabolomik, sistem biyoloji</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Süt Proteinlerinin Gıda Endüstrisinde Nanoteknolojik Olarak Uygulama Alanları</Başlık>
<Özetçe>Nanoteknolojinin gıda endüstrisinde kullanımı son yıllarda önem kazanmıştır. Süt proteinleri sahip oldukları yapısal ve fizikokimyasal özelliklerinden dolayı çeşitli biyoaktif maddelerin ve nutrasetiklerin nano düzeyde üretilmelerinde bir araç olarak kullanılabilmektedir. Kazein ve peyniraltı suyu proteinleri gıda nanoteknolojisinde nanokürecikler, nanopartiküller, iç kabuklu nanoyapılar, emülsiyonlar veya nanotüpler olmak üzere çeşitli formlarda bulunabilmektedir. Bu derlemede, gıda endüstrisinde nanoteknoloji uygulamaları ve süt proteinlerinin bu uygulamalardaki önemi hakkında bilgiler verilecektir. Bunun yanında konu ile ilgili risk değerlendirmesi ve ilgili düzenlemeler üzerinde de durulacaktır. </Özetçe>
<Anahtar> süt proteinleri, kazein, peyniraltı suyu proteinleri, nanoteknoloji</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Deodorizasyonun Geleneksel Olarak Tüketilmeyen Üç Sudan Yağının Kalite ve Stabilitesine Etkisi</Başlık>
<Özetçe>Ham yağlar istenmeyen maddelerin uzaklaştırılması için tüketimden önce rafine edilir ve deodorizasyon genellikle rafinasyonun son aşaması olarak kullanılır. Laboratuvar tipi cam deodorizatörde, yapışkan maddelerinden uzaklaştırılmış, asitliği alınmış ve ağartılmış Sclerocarya birrea (SCO), darı böceği (SBO), su ile ekstrakte edilmiş kavun böceği (MBOH2O) ve solvent ile ekstrakte edilmiş kavun böceği yağları (MBOSOL) farklı sürelerde (0.5; 1 ve 2 saat) ve farklı sıcaklıklarda (190, 210, ve 250 °C) deodorize edilmiştir. Kalite değişimleri (serbest asitlik, peroksit değeri, tokoferoller, steroller ve fosfatidler ) belirlenmiş, yağ asitleri dağılımının yanında, ransimat ile oksidatif stabilite tespit edilmiştir. Deodorizasyon sıcaklığı ve süresi fosfatidleri etkilemezken, peroksit ve serbest asitler bütün örneklerde deodorizasyon sıcaklığı arttıkça önemli düzeyde azalmış (P 0.05), 250 °C’de ise tamamı yağdan uzaklaşmıştır. Artan sıcaklık tokoferol kaybına da neden olmuş, MBOH2O hariç, diğer tüm örneklerde 210-250 °C sıcaklıklar arasında önemli kayıplar gözlenmiştir. Deodorizasyonun yağ asiti dağılımına herhangi bir etkisi olmamıştır. Yağların oksidatif stabilitesi ise, yükselen deodorizasyon sıcaklığı ile birlikte artmıştır. </Özetçe>
<Anahtar>Sclerocarya birrea yağı, darı böceği yağı, kavun böceği yağı, deodorizasyon, kalite, stabilite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Safran (Crocus Sativus) Yapaklarınıin Kimyasal Bileşimi ve Hayvan Yemi Olarak Değerlendirilmesi</Başlık>
<Özetçe>Bu çalışmada, safran yapraklarının bileşimi ve mineral içeriği standart analitik yöntemlerle belirlenmiştir. Safran yaprağı numuneleri Torbateheydariyeh bölgesindeki safran çiftliklerinden sağlanmış ve yaprakların; metaller, protein, selüloz, yağ ve kül içeriği belirlenmiştir. Safran yapraklarında bulunan protein miktarı (%10.20), yağ (%5.3), kül (%7.00), selüloz (%8.80), sodyum (25.75 mg/100g), potasyum (542.13 mg/100g), kalsiyum (486.25 mg/100g), bakır (0.87 mg/100g), demir (17.99 mg/100g), magnezyum (2.93 mg/100g), çinko (1.80 mg/100g) ve fosfor (209.90 mg/100g) İran ulusal hayvan yemi standardı ile karşılaştırılmıştır. Sonuç olarak safran yapraklarının hayvan yemi olarak kullanılabileceği görülmüştür.</Özetçe>
<Anahtar> Safran yaprağı, hayvan yemi, AAS</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Dondurarak Kurutma İşleminin Balkabaği (Cucurbita Moschata) Püresi Tozu Üretimi ve Ürünün Toz Özellikleri Üzerine Etkisinin Belirlenmesi</Başlık>
<Özetçe>Balkabağı (Cucurbita moschata) bileşimini oluşturan karotenoid, pektin, mineral, vitamin, fenolik bileşikler ve terpenoidlerin iyi bir kaynağıdır. Bu çalışmada makarna, ekmek, kek, ve çorba gibi ürünlerin besin değerini ve lezzetini arttırmak amacıyla, bu ürünlerde katkı maddesi olarak kullanılabilecek dondurarak kurutulmuş balkabağı püresi tozu üretilmesi amaçlanmıştır. Dondurarak kurutma işlemi boyunca örneklerin ağırlığındaki değişim izlenerek toplam kuruma zamanı 9 saat olarak bulunmuştur. Balkabağı tozlarının nem ve su aktivitesi değerleri güvenli depolama için uygun sınırlar içinde bulunmuştur. Dondurarak kurutma işlemi C vitamin içeriğinde %18, toplam karotenoit içeriğinde %26 ve toplam fenolik madde içeriğinde %3 azalmaya neden olmuştur. Toz ürünün yığın yoğunluğu 0.113 g/ml ve ortalama ıslanabilirlik ve çözünürlük süreleri ise sırasıyla 710 ve 16 saniye olarak bulunmuştur. “Carr Index” ve “Hausner Ratio” olarak belirlenen akabilirlik ve yapışkanlık değerleri orta seviye olarak belirlenmiştir. </Özetçe>
<Anahtar>Balkabağı, dondurarak kurutma, fonksiyonel özellikler, toz özellikleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Keçi Sütü, İnek Sütü ve Bu Sütlerin Karışımından Yapılan Otlu Peynirlerde Olgunlaşma Boyunca Meydana Gelen Değişmeler</Başlık>
<Özetçe>Bu çalışmada keçi sütü, inek sütü ve bu sütlerin karışımları kullanılarak Otlu peynir üretilmiş, bu peynirlerde olgunlaşma süresi boyunca kimyasal, biyokimyasal ve değişmeler incelenmiştir. Çalışmada % 100 keçi sütü, % 100 inek sütü ve bunların karışımlarından (% 25, % 50 ve % 75 keçi sütü) olacak şekilde hazırlanan sütler peynire işlenmiştir. Üretilen peynirler vakum paketlenerek yaklaşık 7±2 °C’de 3 ay süreyle olgunlaştırılmış ve olgunlaşmanın 1; 30; 60 ve 90. günlerinde örnekler alınarak kurumadde, yağ, pH, % asitlik, tuz, toplam protein, suda çözünen azot indeksi, protein olmayan azot indeksi, aminoazot indeksi, lipoliz ve duyusal analizleri yapılmıştır. Araştırmadan elde edilen bulgulara göre, inek sütü içeriği yüksek olan peynir gruplarında suda çözünen azot indeksi, protein olmayan azot indeksi ve aminoazot indeksi değerleri daha yüksek bulunmuştur. Öte yandan lipoliz değerleri keçi sütü içeriği yüksek olan Otlu peynirlerde daha yüksek bulunmuştur. Çalışmada üretilen Otlu peynirler duyusal özellikleri bakımından değerlendirildiğinde keçi sütü içeriği fazla olan peynirlerin daha fazla beğeni topladığı tespit edilmiştir. </Özetçe>
<Anahtar>Otlu peynir, keçi sütü, inek sütü, olgunlaşma</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ayvalik ve Memecik Zeytin Çeşitlerinin Yapraği ve Meyvelerinin Toplam Fenolik Madde Miktarı ve Antioksidan Aktiviteleri</Başlık>
<Özetçe>u çalışmada 2008/09 ve 2009/10 hasat yıllarında Bornova Zeytincilik Araştırma İstasyonu Müdürlüğü bahçesinden toplanan Ayvalık ve Memecik zeytin yaprağı ve zeytin meyvelerinin toplam fenolik madde miktarı, DPPH• ve ABTS•+ radikal süpürücü aktiviteleri incelenmiştir. İstatistiksel olarak çeşitlere göre zeytin yaprağının DPPH• ve ABTS•+ radikal süpürücü aktiviteleri, zeytin meyvesinin toplam fenolik madde miktarı, DPPH• ve ABTS•+ radikal süpürücü aktiviteleri önemli bulunmuştur (P 0.001). Ayvalık zeytin yaprağının toplam fenolik madde miktarlarının 2008/09 ve 2009/10 yıllarında sırası ile 237.73 ve 235.64 mgCAE/100 g, Memecik zeytin yaprağının 230.64 ve 233.73 mgCAE/100 g, Ayvalık zeytin meyvesinin 279.39 ve 198.87 mgCAE/100 g ve Memecik zeytin meyvesinin 349.72 ve 253.40 mgCAE/100 g olduğu saptanmıştır. Sonuç olarak her iki hasat yılında da toplam fenolik madde miktarları açısından Ayvalık ve Memecik zeytin çeşitlerinin yaprakları arasında önemli bir fark olmadığı, fakat Memecik zeytin meyvesinin toplam fenolik madde miktarının Ayvalık zeytin meyvesine göre daha yüksek olduğu tespit edilmiştir.</Özetçe>
<Anahtar>DPPH, ABTS, zeytin, zeytin yaprağı, antioksidan aktivite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Hasat Öncesi ve Hasat Sonrasi Uygulamalarin Sarimsakta Depo Ömrü ve Kaliteye Etkisi</Başlık>
<Özetçe>Sarımsak (Allium sativum L.), yıllardan beri yemeklere lezzet verici olarak kullanılmasının yanı sıra birçok hastalığı tedavi etmek için de kullanılmaktadır. Son yirmi yıl içinde dünyada tüketicilerin besin değeri ve tedavi edici özellikleri yüksek olan gıdalara yönelmesi, sarımsağın besin değerine yönelik çalışmaları artırmıştır. Bu tür’ün, antibiyotik, antioksidant ve antikanserojenik özelliğinden dolayı pek çok ülkede günlük beslenme programlarında yer almasının önemi ve gerekliliği son yıllarda daha fazla vurgulanmaktadır. Sarımsak, diğer sebzelere kıyasla uzun süre depolanabilecek bir türdür. Ülkemizde genellikle soğutmasız ve adi depolarda saklanan sarımsaklar, genel olarak 0-5 oC sıcaklıkta, % 60-70 nispi nemde en az 3-4 ay muhafaza edilebilir. Günümüzde Türkiye’de sarımsaklarda depolama öncesi ve sonrası herhangi bir uygulama yapılmamaktadır. Yurtdışında ise farklı ışın, kimyasal ve sıcaklık uygulamaları ile birlikte yaygın olarak kontrollü atmosferde ve modifiye atmosferde depolama yapılmaktadır. Bu çalışmada, hasat öncesi ve hasat sonrası yapılan uygulamaların sarımsakta depo ömrü ve kaliteye etkisi konusunda yapılan araştırmaların sonuçları derlenmiştir. </Özetçe>
<Anahtar>Sarımsak (Allium sativum L.), depo ömrü, kalite, antioksidan, anti kanserojen</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Yüksek Hidrostatik Basinç ve Vurgulu Elektriksel Alan İşlemlerinin Maillard Reaksiyonu Üzerine Etkisi</Başlık>
<Özetçe>Maillard reaksiyonu, çoğunlukla ısıl işleme tabi tutulan ve depolanan ürünlerde görülen, indirgen şekerlerle proteinlerin amino grupları arasında meydana gelen en önemli enzimatik olmayan esmerleşme reaksiyonlarından biridir. Bu reaksiyon, gıdaların renk, tat-aroma ve besin değeri gibi kalite özellikleri üzerine istenen veya istenmeyen etkilere neden olabilmektedir. Bu kompleks reaksiyonun gıdalarda meydana getirdiği olumsuz değişiklikleri azaltmak amacıyla günümüzde ısıl olmayan işlemler üzerine çalışmalar yapılmakta ve ümit verici sonuçlar alınmaktadır. Gıda endüstrisinde ısıl olmayan işlemlerin uygulaması sadece gıdaların raf ömrünün artırılması amacıyla değil, aynı zamanda; daha güvenilir, besinsel ve duyusal açıdan daha kaliteli gıdaların üretilebilmesine olanak sağlamaktadır. Bu yönleri ile ısıl olmayan işlemler, ısıl işlem tekniklerini içeren geleneksel gıda işleme yöntemlerine alternatif olabilecek potansiyele sahiptir. Bu derlemede Maillard reaksiyonu ve geleneksel gıda işleme metotlarına alternatif olarak Yüksek Hidrostatik Basınç ve Vurgulu Elektriksel Alan uygulamalarının Maillard reaksiyonu üzerine olan etkileri anlatılmaktadır.</Özetçe>
<Anahtar>Maillard reaksiyonu, vurgulu elektriksel alan, yüksek hidrostatik basınç</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Alternatif Bir Süt: Eşek Sütü</Başlık>
<Özetçe>Son yıllarda, eşek sütüne karşı artan bir ilgi gösterilmektedir. Bu durum, besleyici ve işlevsel niteliklerinin yanı sıra, özellikle inek sütü proteini alerjisi bulunan bireylerin beslenmesinde alternatif bir kaynak olmasından ileri gelmektedir. Anne sütüne, özellikle lipit ve protein kompozisyonu bakımından benzerlik göstermektedir. Düşük düzeydeki protein ve inorganik madde içeriği eşek sütünün, böbrekleri fazla zorlamadan, yüksek düzeyde sindirilebilmesini sağlamaktadır. Dolayısıyla, emzirmenin yetersiz olduğu durumlarda, yeni doğan bebeklerin veya sütten kesilen çocukların beslenmesi açısından alternatif bir gıda olarak düşünülmektedir. Bileşiminde yüksek oranda çoklu doymamış yağ asitleri ile A, B ve C vitaminleri bulunması, kolesterol içeriğinin düşük olması, eşek sütüne farklı biyolojik fonksiyonel özellikler kazandırmaktadır. Kazein ve serum proteinlerinin dengeli oranda bulunması, esansiyel bileşenlerinin zengin bir düzey göstermesi ve lezzetli tat-aroması bu sütü çocukların, yaşlıların ve iyileşmekte olan hastaların beslenmesi için uygun hale getirmektedir. Ayrıca, yüksek düzeyde lizozim ve laktoferrin içermesi nedeniyle doğal antimikrobiyel özelliğe sahiptir. İmmün-kökenli hastalıkların tedavisinde ve damar sertliğinin önlenmesinde yardımcı olduğu bilinmektedir. </Özetçe>
<Anahtar>Eşek sütü, süt proteini alerjisi, yağ asitleri kompozisyonu, lizozim</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Geleneksel Ayranın Viskozite ve Serum Ayrılması Üzerine Akustik Enerjinin Etkisi</Başlık>
<Özetçe>Geleneksel Ayranın reolojik davranışları ve depolama sonrası serum ayrılması üzerine akustik enerjinin etkisi araştırıldı. Ayran örnekleri yoğurda %40 (w/w) su ve %1 tuz (w/w) ilave edilerek hazırlandı. Elde edilen Ayranlara 20kHz frekansta çalışan bir ultrases işlemcisiyle 2 ve 4 dakika ultrases işlemi uygulandı. Ultrases genlik seviyesi %40 (22.91W), %60 (33.38W) ve %80 (44.54W) olarak kullanıldı. Viskozite 20, 30, 50, 60, 100, 200 rpm’de rotasyonel viskozimetre kullanılarak ölçüldü. En yüksek viskozite değeri 4 dakikalık işlem süresinde 44.54 güç seviyesinde elde edildi. Ayrıca, akustik enerjinin ayranın serum ayrılması üzerine önemli bir etkiye sahip olduğu gözlendi. Ayranın reolojik özelliklerini tanımlamak için deneysel power-law modeli kullanıldı. Modele ait regresyon katsayıları 0.891 ve 0.997 arasında değiştiği gözlendi. Ayran Newtoniyal olmayan pseudoplastik bir davranış sergiledi. </Özetçe>
<Anahtar>Akustik enerji, geleneksel Ayran, viskozite, serum ayrılması</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Et Doğrama İşlemi Sırasında HACCP Sisteminin Uygulanması</Başlık>
<Özetçe>Dondurulmuş gövde etin doğranmasındaki her aşama, tehlike oluşturabilecek kritik kontrol noktalarının belirlenmesi ve elemine edilmesi amacıyla fizikokimyasal ve mikrobiyolojik analizlerle araştırılmıştır. Sonuçlara göre; (a) pH'da önemli bir değişiklik olmamıştır, merkez ve yüzey sıcaklığı ile toplam aerobik mezofilik bakteri sayısında etin alınması, çözülmesi, kesilmesi ve doğranması aşamalarında %5 düzeyinde önemli fark görülmüştür (b) Et yüzeyi ve merkezinden az sayıda psikrotrofik bakteri, Enterobacteriaceae ve E. coli izole edilmiş ancak hiç bir aşamada Staphylococcus aureus görülmemiştir (c) Et çözme masalarında ve askılarında, kesme tahta ve masalarında ve işçilerin ellerinde toplam aerobik mezofilik bakteri, Enterobacteriaceae ve E. coli görülmüştür. Diğer taraftan, bıçak yüzeylerinde, taşıyıcılar ve polietilen levhalarda bu mikroorganizmalara rastlanmamıştır. </Özetçe>
<Anahtar>HACCP, psikrofilik, toplam aerobik mezofilik bakteri, doğru üretim uygulamaları</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Limon (Citrus Limon) Kabuklarının Kimyasal Bileşimi ve Hayvan Yemi Olarak Değerlendirilmesi</Başlık>
<Özetçe>Bu çalışmada, limon kabuklarının; bileşimindeki ham protein, fosfor, kalsiyum, bakır, manganez, demir, çinko, sodyum, potasyum ve diğer bazı kimyasal bileşenler nedeni ile yem olarak kullanılabilirliği araştırılmıştır. Limon kabuklarında bulunan protein miktarı (%9.42), yağ (%4.98), kül (%6.26), selüloz (%15.18), sodyum (755.5 mg/100g), potasyum (8600 mg/100g), kalsiyum (8452.5 mg/100g), bakır (4.94 mg/100g), demir (147.65 mg/100g), magnezyum (1429.50 mg/100g), çinko (13.94 mg/100g) ve fosfor (6656 mg/100g) İran ulusal hayvan yemi standardı ile karşılaştırılmıştır. Yağ, protein ve selüloz miktarlarının bu standardı karşılayabildiği görülmüştür.</Özetçe>
<Anahtar>Limon kabuğu, hayvan yemi, AAS</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Işınlamanın Yumurta Beyazının Köpük Oluşturma Özelliği Üzerine Etkisi</Başlık>
<Özetçe>Işınlama teknolojisi, yumurta ve yumurta ürünlerinde patojen mikroorganizmaları yok ederek hijyenik kaliteyi sağlayan etkili bir teknolojidir ve birçok ülkede uygulanmaktadır. Yumurta akı, fırıncılık ürünlerinde özellikle pandispanya ve kek yapımında köpük oluşturma özelliği nedeniyle kullanılmaktadır. Bu çalışmada, yumurta akı örnekleri üç farklı dozda ışınlanmıştır (1, 2 ve 3 kGy). Işınlanmış ve ışınlanmamış örneklerinin köpük hacmi, köpük yoğunluğu, köpük stabilitesi, pH, viskozite değerleri ve proteinlerin ikincil yapısındaki değişimler Fourier Dönüşümlü Kızılötesi Azalan Tam Yansıma Spektroskopisi (ATR-FTIR) kullanılarak belirlenmiştir. Işınlamanın yumurta akının pH değerini etkilemediği görülmektedir. Işınlama ile köpük hacmi artarken, köpük yoğunluğu, köpük stabilitesi ve viskozite değerleri azalmıştır. Işınlama dozlarının proteinlerin ikincil yapısındaki değişimi gösteren ?-sarmal ve ß-düzlemsel tabakanın % alan değerlerine etkisi istatistik olarak önemsiz bulunmuştur (P 0.01).</Özetçe>
<Anahtar>Işınlama, sıvı yumurta akı, köpük oluşturma özelliği</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Hatay İli Süt Sektöründe İzlenebilirliğin Mevcut Durumu</Başlık>
<Özetçe>Bu çalışmada, Hatay ilindeki süt işletmelerinde izlenebilirlikle ilgili mevcut durumun ortaya konması amaçlanmıştır. Yetmiş sekiz süt işletmesinden, 19’u çalışmadığından ve 4’ü ankete katılmak istemediklerinden dolayı; 55 işletmede yüz yüze anket çalışması yapılmıştır. Anket sonuçlarına göre, işletmelerden sadece 4’ü izlenebilirlik uyguladıklarını belirtmiştir. Gıda mühendisi çalıştıran işletmelerin diğer işletmelerden izlenebilirlikle ilgili olarak bir adım daha önde olduğu gözlenmiştir. İşletmelerden %70.2’si izlenebilirliğin gıda güvenliği ve kalitesini destekleyeceği görüşündedir. İşletmelerde izlenebilirlik sisteminin kurulmasındaki engeller olarak; sistemin kurulmasının masraşı bulunması, önceliklerin diğer eksikliklere verilmesi ve izlenebilirliğin yasal zorunluluk olduğunun bilinmemesi olarak belirlenmiştir. İşletmelerin yarısından fazlası yetkin kuruluşlarca izlenebilirlikle ilgili eğitim düzenlenmesi halinde çalışanlarının katılım sağlayacağını belirtmiştir. Eğitim talep edenlerin %50’si ise eğitimin üniversitelerce verilmesi konusunda birleşmektedir. Çalışmaya katılan işletmelerin %93.4’ü yetkili kuruluşlardan konu ile ilgili olarak maddi destek beklentisi içerisindedir. Sonuç olarak, Hatay ilinde süt sektöründe izlenebilirlikle ilgili olarak bilgi yetersizliğinin, işletmelerin maddi yetersizliklerinin ve eğitim eksikliğinin önde gelen problemler olduğu görülmektedir. </Özetçe>
<Anahtar> izlenebilirlik gıda güvenliği, süt sektörü, paydaş, Hatay</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıdalarda Akrilamid Risk Değerlendirme Çalışmaları</Başlık>
<Özetçe>Uluslararası Kanser Araştırma Ajansı (IARC) tarafından Grup 2A (insanlar için olası kanserojen) olarak sınıflandırılan akrilamid, özellikle indirgen şeker ve asparajin içeriği yüksek gıdalara ısıl işlem uygulanmasının bir sonucu olarak oluşan bir proses kontaminantıdır. Günlük diyette sıklıkla tüketilen gıdalarda çeşitli düzeylerde tespit edilen bu kontaminant, bilinen potansiyel sağlık etkilerinden dolayı pek çok gıda ve sağlık otoritesinin ilgi odağı olmuştur. Bu kapsamda, akrilamid kaynaklı mevcut risklerin belirlenmesi ve bu riskler bağlamında plan ve politikaların geliştirilmesi amacıyla risk değerlendirme çalışmaları yapılmaktadır. Risk değerlendirme; akrilamidin biyokimyasal özelliklerinin ve bu özelliklere bağlı olarak oluşabilecek toksik etkilerinin incelendiği tehlikenin tanımlanması ve karakterize edilmesi aşamasını, bireylerin günlük olarak vücut ağırlıkları başına akrilamid alım düzeylerinin incelendiği maruziyet değerlendirme aşamasını ve tüm bu aşamaları bir araya getiren ve toplum veya toplumdaki özel gruplar için olası riskleri nitel ya da nicel olarak değerlendiren risk karakterizasyonu aşamasını içermektedir. Bu derlemede literatür bilgileri ışığında akrilamidin risk değerlendirme çalışmaları incelenerek sonuçlar değerlendirilmiştir.</Özetçe>
<Anahtar>Akrilamid, gıda, risk değerlendirme, maruziyet</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Endüstrisinde Isıl Olmayan Plazma Teknolojileri</Başlık>
<Özetçe>Isıl olmayan plazma süreçleri gıda ile temas eden yüzeylerin özelliklerini çok geniş bir yelpazede geliştirmek için kullanılan alternatif bir teknolojidir. Plazma ile yüzey özellikleri değiştirilen materyal hedeflenen doğrultuda yığın ve yüzey özelliklerine sahip olmaktadır. Plazmanın karmaşık doğal yapısı gereği, bir materyal yüzeyinde hedeflenen amaca yönelik homojen bir modifikasyonun gerçekleştirilebilmesi ancak plazma frekansı, reaktör geometrisi, kullanılan monomerin kimyasal yapısı, basınç, monomer akış hızı, plazma gücü ve uygulama süresi gibi plazma koşullarının kontrol edilmesiyle mümkün olmaktadır. Bu araştırmada plazma teknolojilerinin temel prensipleri, özellikleri ve gıda endüstrisinde kullanım potansiyelleri irdelenmiştir. Farklı plazma ölçütlerinin uygulamaya etkileri ayrıntılı bir şekilde tanımlanmıştır. Plazma teknolojilerinin farklı gıda uygulamalarıyla bütünleştirilmesi için araştırmaların ne yönde gelişime ihtiyaç duyduğu araştırmada ayrıca vurgulanmıştır. </Özetçe>
<Anahtar>Plazma polimerizasyonu, sterilizasyon, adhezyon, membran, gıda</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Proteomiks ve Gıda Endüstrisinde Kullanım Alanları</Başlık>
<Özetçe>Proteomiks, bir organizma, doku veya hücrede herhangi bir anda bulunan proteinlerin tümünün, geniş çaplı protein ayırma ve tanımlama teknikleri kullanılarak analiz edilmesidir. 1994’te Avustralyalı araştırmacı Marc. R. Wilkins tarafından ortaya konmasının ardından günümüze kadar büyük gelişme göstererek sadece tıpta değil birçok alanda kullanılmaya başlanmıştır. Gıda endüstrisi de bu alanlardan biridir. Proteomiks, gıda kalitesi, gıda güvenliği, genetiği değiştirilmiş gıdalar, depolama ve paketleme gibi işlemlerin gıdalar üzerine etkileri, gıda alerjenleri gibi konularda yapılan araştırmalarda tercih edilen bir yöntem haline gelmiştir. Bu derlemede proteomiksin ne olduğu, nasıl uygulandığı ve gıda endüstrisinde hangi alanlarda kullanıldığı hakkında genel bilgiler vermek amaçlanmıştır. </Özetçe>
<Anahtar>Proteomiks, proteom, iki boyutlu jel elektroforezi (2DE), kütle spektrometri (MS).</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Geleneksel Fermente Bir Hububat Ürünü Olan Kumrunun Bazı Kimyasal Özelliklerinin Belirlenmesi</Başlık>
<Özetçe>Hububat tüketiminin tüm dünyada oldukça yaygın olması, hububat ürünlerine uluslar arası beslenmede önemli bir konum sağlamaktadır. Kumru geleneksel fermente bir gıda olup, un ve nohut mayası ile yapılmaktadır. Bu çalışmada, İzmir’deki farklı üreticilerden temin edilen 10 farklı kumru örneğinin toplam kuru madde içeriği, toplam kül içeriği, tuz içeriği ve mineral içeriği belirlenmiştir. Toplam kül içeriği 0.69 ile 1.94 g/100 g arasında bulunmuştur. Toplam kuru madde içeriği 63.36 ile 69.71 g/100 g arasında bulunmuştur. Örneklerin tuz içeriği 0.73 ile 1.64 g/100 g arasında bulunmuştur. Örneklerin Cd içeriği 0.01 ile 0.02 mg/kg arasında bulunmuştur. Örneklerin Pb içeriği tespit edilemeyen düzeylerden 0.018 mg/kg’a kadar değişen konsantrasyonlarda bulunmuştur. Örneklerin Cu içeriği 1.71 ile 10.7 mg/kg arasında bulunmuştur. Örneklerin Zn içeriği 5.73 ile 13.18 mg/kg arasında bulunmuştur. Örneklerin Ca içeriği 236 ile 396 mg/kg arasında bulunmuştur. Örneklerin P içeriği 1027 ile 1410 mg/kg arasında bulunmuştur. Kumru örneklerinin toplam kuru madde içerikleri, toplam kül içerikleri ve tuz içerikleri arasında istatistiksel olarak anlamlı farklılıklar tespit edilmiştir (P 0.05).</Özetçe>
<Anahtar>Kumru, nohut mayası, mineral, tuz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ozmatik Ortam Olarak Beta Vulgaris Özütü İle Cocos Nucifera Cipsi Elde Edilmesinin Araştırılması </Başlık>
<Özetçe>Sakkaroz ve şeker pancarı ekstraktı infüzyonunun, hindistancevizi cipsinin fiziksel, fizikokimyasal, duyusal, renk ve tekstür özellikleri üzerine dehidrasyon yöntemleri (sıcak hava kurutma) destekli ozmotik önişlemlerin etkisi incelendi. Kalınlığı 0.5 ve 0.8±0.1 mm olan hindistancevizi dilimlerine, farklı konsantrasyonlarda (%100, %90 ve %80) şeker pancarı ekstraktı infüzyonu varlığında (% 5, %10 ve % 15) ve bu infüzyon olmadan kalınlığa bağlı olarak 30-60 dakika ozmotik önişlem uygulanmıştır. Ozmotik işlemden sonra, dilimler etüvde 50-60 °C'da 7-8 saat süre ile ilave kurutma işlemi uygulanmıştır. Şeker pancarı ekstresi infüzyonu olmayan ozmotik ortam, kontrol olarak kullanılmıştır. Kontrol ile karşılaştırıldığında, %15 şeker pancarı ekstresi infüzyonu eklenmiş % 100 sakkaroz çözeltisi ile hazırlanmış cipslerin karbohidrat, toplam şeker, kül, enerji içeriği ile ağırlık kaybı, katı madde kazanımı, nem kaybı, renk, tekstür, kuruma özellikleri ve pH açısından önemli derecede (P 0.05) üstün olduğu görülmüştür. </Özetçe>
<Anahtar>Ozmotik dehidrasyon, Beta vulgaris, kütle transferi, duyusal değerlendirme, hindistancevizi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Grand Nain (Musa Acuminata) Muzunun Aroma ve Bazı Fizikokimyasal Özelliklerinin Belirlenmesi</Başlık>
<Özetçe>Bu çalışmada, Grand Nain (Musa acuminata) muzunun aroma ve bazı fizikokimyasal özellikleri araştırılmıştır. Denemelerde muz örneği olarak, ticari renk skalasının 5. sınıf olgunluk aşamasındaki muzlar kullanılmıştır. Aroma maddelerinin ekstraksiyonunda diklorometan çözgeniyle sıvı-sıvı ekstraksiyon yöntemi kullanılmıştır. Aroma maddelerinin miktarlarının belirlenmesinde gaz kromatografisi (GC), tanımlamalarında ise GC-kütle spektrometresi (MS) kullanılmıştır. Muz örneğinde toplam 49 adet aroma maddesi belirlenmiştir ve bu bileşiklerin miktarı 42082 µg/kg’dır. Aroma maddelerinin önemli bir kısmını esterler oluşturmuş, bunu alkoller izlemiştir. Muzda şekerlerin analizlerinde yüksek basınçlı sıvı kromatografisi (HPLC) kullanılmıştır. Sakkaroz en baskın şeker olup, bunu sırasıyla glikoz ve früktoz izlemiştir.</Özetçe>
<Anahtar>Muz, Grand Nain, aroma maddeleri, şekerler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Çeşnili Zeytinyağlarının Kalite Kriterlerinin Belirlenmesi</Başlık>
<Özetçe>Çeşnili zeytinyağı; natürel sızma zeytinyağlarına değişik baharat, meyve ve sebzeler veya bunların doğal aroma maddeleri katılarak çeşnilendirilmesi ile elde edilmektedir. Bu çalışmada natürel zeytinyağları ile çeşnili zeytinyağlarının; serbest yağ asidi içerikleri, peroksit değerleri, p-anisidin değerleri, toplam oksidasyon değerleri (totoks), UV özgül soğurma değerleri, indüksiyon periyotları ve raf ömürleri saptanmıştır. Doğal aroma maddesi kullanımının natürel sızma zeytinyağının tüm sıcaklıklarda belirlenen indüksiyon periyotlarını yükselttiği saptanmıştır. Yağ örneklerinin raf ömürleri, değişik sıcaklıklarda belirlenen indüksiyon periyotları kullanılarak 25° C sıcaklık için hesaplanmıştır. Doğal aromalar kullanılarak hazırlanan çeşnili zeytinyağlarının raf ömürlerinin 9-16 ay, aromatik bitki ekstraktı ile hazırlanan çeşnili zeytinyağlarının raf ömürlerinin 8-13 ay arasında değiştiği saptanmıştır. Piyasadan temin edilen çeşnili zeytinyağlarının raf ömürlerinin ise 14-19 ay arasında değiştiği belirlenmiştir. </Özetçe>
<Anahtar>Zeytinyağı, çeşnili zeytinyağı, oksidasyon, ransimat yöntemi, raf ömrü</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ev ve İşletme Tipi Uşak Tarhanası Hamurlarında Fermantasyon Sürecine Ait Mikrobiyolojik ve Kimyasal Özelliklerin Karşılaştırılması</Başlık>
<Özetçe>Uşak tarhanasının tüketimine yönelik artan talep, endüstriyel boyutta da üretimini teşvik etmiştir. Bu çalışmanın konusu, Uşak tarhanasının ev ve endüstriyel ölçekteki üretiminin fermantasyonunda meydana gelen mikrobiyolojik ve kimyasal değişimler ile laktik asit bakteri (LAB) ve maya çeşitliliğinin karşılaştırılmasıdır. Mikrobiyolojik analizlerde, ev tipi tarhana (ETT) hamurlarının LAB, toplam aerobic mezofilik bakteri (TAMB) ve maya-küf sayılarının tüm fermantasyon günlerinde daha düşük olduğu belirlenmiştir. Tüm hamurlarda koliform, E. coli ve S. aureus sayıları, fermantasyon sonundaki asitlik artışına paralel olarak düşmüştür. Diğer taraftan, ETT hamurlarının daha düşük pH, kurumadde ve yüksek asitlik değerine sahip olduğu belirlenmiştir. Tüm fermantasyon günlerinde İTT hamuru örneklerinde LAB çeşitliliğinin daha yüksek, mayaların ise benzer çeşitlilik oranında olduğu gözlenmiştir. Bu sonuçlar, endüstriyel ölçekte Uşak tarhanasının mikrobiyolojik olarak güvenli, kimyasal açıdan olumlu ve geniş laktik asit bakteri çeşitliliğine sahip ürün olduğuna işaret etmiştir. </Özetçe>
<Anahtar>Tarhana, laktik asit bakterisi, maya, çeşitlilik</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Minci (Minzi) Peynirinin Özelliklerinin Belirlenmesi</Başlık>
<Özetçe>Minci (Minzi), Karadeniz bölgesinde geleneksel yöntemlerle üretilen bir peynir çeşidimizdir. Bu çalışmada Trabzon ve Rize’de piyasada satılan Minci peynirlerinin (21 adet) mikrobiyolojik, kimyasal ve duyusal analizleri yapılarak kalite özellikleri araştırılmıştır. Örneklerde ortalama olarak toplam mezofilik aerop bakteri 8.39 log kob/g, Lactococcus sp. 6.34 log kob/g, Lactobacillus sp. 6.74 log kob/g, maya-küf 2.89 log kob/g, koliform grubu 3.94 log kob/g, E. coli 3.83 log kob/g, Staphylococcus sp. 2.65 log kob/g olarak tespit edilmiştir. Kimyasal analiz ortalama sonuçlarına göre kuru madde % 31.31, yağ % 7.22, kül % 1.68, % laktik asit % 1.24 ve su aktivite değerleri 0.98 olarak belirlenmiştir. Renk analiz cihazı ile L, a, b değerleri saptanmıştır. Görünüş, tat, koku lezzet açısından duyusal değerlendirme yapılmıştır. Güvenli gıda üretimi için gereken mikrobiyolojik kriterler Türk Gıda Kodeksi Mikrobiyolojik Kriterler Yönetmeliğinde ve süt ve ürünleri ile ilgili Türk Standartlarında belirtilmektedir. Ancak farklı üretim teknikleri ile üretilen ve ambalajlanmadan satışa sunulan dolayısı ile kontaminasyon riskine açık bulunan Minci’nin bu kriterlere uyması için özellikle ısıl işlem ve uygun ambalaj materyali ile paketlenerek kontaminasyon kaynaklarının giderilmesi gerekmektedir. </Özetçe>
<Anahtar>Minci, mikrobiyolojik, kimyasal, duyusal özellikler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kek Kalitesinin ve Raf Ömrünün İyileştirilmesi</Başlık>
<Özetçe>Son yıllarda gelişen teknoloji ile birlikte hazır yemeğe ve farklı tatlara olan ilgi nedeniyle ülkemizde kek üretimi giderek artmaktadır. Keklerde en önemli problem olan raf ömrünün uzatılmasıdır ve kekler daha kaliteli hale getirilmek istenmektedir. Bu amaçla koruyucular, farklı ambalajlama sistemleri ve doğal maddeler kullanılarak keklerin raf ömrü uzatılmaya ve kalite özellikleri iyileştirilmeye çalışılmaktadır. Raf ömrü için bayatlama ve küflenme problemleri üzerinde durulmaktadır. Son çalışmalar; özellikle artan tüketici talepleri de göz önüne alınarak doğal maddeler kullanılarak kek kalite özelliklerinin iyi olması yönünde yoğunlaşmaktadır. Böylelikle hem kaliteli hem de sağlıklı ürünler elde edilmektedir. Bu derlemede, keklerin raf ömrünün uzatılması ve kalitelerinin geliştirilmesi konusunda yapılan çalışmalar üzerinde durulmuştur. </Özetçe>
<Anahtar>Kek, raf ömrü, kek kalitesi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Meyve Suyu Sanayiinde Enzimaktik Uygulamalar</Başlık>
<Özetçe>Pektik maddeler, hemiselüloz, selüloz, lignin ve nişasta gibi polimerler, polifenoller, proteinler, arabanlar, tanenler ve metaller gibi maddeler meyve suyunda bulanıklığa yol açmaktadır. Berrak ve stabil bir meyve suyu üretimi için bu kolloidler küçük moleküllerine kadar parçalanmalıdır. Bu amaçla kullanılan pektik enzimler; poligalakturonazlar, pektin esterazlar, pektin liyazlar ve pektat liyazlardır. Ayrıca selülazlar, hemiselülazlar, amilazlar ve arabanazlar gibi diğer enzimler de kullanılmaktadır. Bu sayede meyve suyu verimi, presleme ve durultma verimi artmakta, vizkositenin düşmesine bağlı olarak filtrasyon kolaylaşmakta ve daha berrak bir ürün elde edilmektedir. Bu derlemede özellikle önemli pektolitik enzimler, bunların substratları olan pektik bileşikler ve meyve suyu sanayinde bu enzimlerin kullanımı anlatılmıştır. </Özetçe>
<Anahtar>Pektin, pektik maddeler, pektolitik enzimler, berrak meyve suyu</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bebek Mamalarında bazı Vitamin Değişimlerinin Kapiler Elektroforez ile İncelenmesi</Başlık>
<Özetçe>Bu çalışma, bebek mamalarının paketin açıldığı birinci ve onbeşinci günlerdeki d-pantotenat ve niasinin değişiminin yeni bir kapiler elektroforetik yöntemle zamana bağımlı olarak değişimini tanıtmaktadır. Se­kiz numunede D-pantotenat miktarı Türk Standartlarının belirlediği değerlerden yüksek bulunmuş, dokuz numunede bulunmamıştır. Yedi numunede niasine rastlanmamıştır. On beşinci günde tüm numunelerde vitamin kayıbı gözlenmiştir.</Özetçe>
<Anahtar>Bebek maması; Kapiler elektroforez; D-pantetonat, Niasin</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Değişik Dekontaminasyon Yöntemlerinin Yapraklı Sebzelerde Mikrobiyel Yük Üzerine Etkisi</Başlık>
<Özetçe>Değişik Dekontaminasyon Yöntemlerinin Yapraklı Sebzelerde Mikrobiyel Yük Üzerine Etkisi</Özetçe>
<Anahtar>Yapraklı sebze, doğal mikrobiyel flora, yüzey dekontaminasyonu, klor, asetik asit.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kazein, Kazeinat ve Soya Proteini ile Hazırlanan Taklit Taze Kaşar Peynirlerinin Fizikokimyasal ve Tekstürel Özellikleri</Başlık>
<Özetçe>Bu çalışmada, dört farklı tipte hileli ve iki tipte taklit taze kaşar peyniri üretilmiştir. Hileli taze kaşar üre­timlerinde elastik telemeye, her birinin erimiş kitledeki oranı %5 olacak şekilde rennet kazein, sodium kazeinat, kalsiyum kazeinat ve soya proteini izolatı katılmıştır (sırasıyla CRC, CSC, CCC, CSOY). Birinci parti taklit peynirlerin (R1) üretiminde rennet kazein, soya proteini izolatı, hidrojene pamuk yağı, NaCl, carrageenan, emülgatör, ikinci parti taklit peynirlerin (R2) üretiminde ise NaCl, modifiye nişasta, hidrojene pamuk yağı, su ve emülgatör kullanılmıştır. Kontrol amacıyla yerel bir süt işletmesinden taze kaşar pey­nirleri temin edilmiştir. Tüm peynir örneklerinde fizikokimyasal analizler, tekstür profil analizleri ve erime analizleri yapılmıştır. Taklit taze kaşar gruplarının kontrol ile karşılaştırıldığında, kurumadde (P 0.01) ve protein (P 0.01) içeriğinin daha düşük, kurumadde yağ içeriğinin ise daha yüksek olduğu görülmüştür (P 0.01). Tekstürel özellikler ve eriyebilirlik açısından en iyi sonuçlar rennet kazein içeren grup ve R2 grup­larında elde edilmiştir.</Özetçe>
<Anahtar>Taklit peynir, hileli peynir, taze kaşar, kazeinat, soya proteini</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Değişik Ortam Komposizyonunda Rhizopus oryzae’nin Poligalakturonaz Üretimi ile Pellet Morfolojisinin İlişkisi</Başlık>
<Özetçe>Bu çalışmada, ortam kompozisyonunu belirleyen değişik faktörlerin Rhizopus oryzae pellet morfolojisine ve poligalakturonaz (PG) enzimi üretimine olan etkisi incelenmiştir. En yüksek PG aktivitesine (11.53 U/ml) 4 mg/kg Zn+2 içeren, Mg+2 içermeyen ve pH 3 olan basal ortamında ulaşılmıştır. Karbon kaynağı olarak 14.78 g/l glukoz, 10 g/l galaktoz, 5 g/l mannoz, 0.5 g/l arabinoz ve 19.73 g/l ksilozun birlikte kullanılmıyla da en yüksek PG aktivitesine (27.94 U/ml) ulaşılmıştır. Mısır unu nitrojen kaynağı olarak PG sentezini tetik­lemede oldukça etkili olup bir diğer yüksek tetikleyici olan mısır maserasyon sıvısı (CSL) ve (NH4)2SO4’den %33 daha fazla aktivite vermiştir. (NH4)2SO4 and 25 g/l glukoz içereren formulasyon ortalama çapı 1.25± 0.25 olan en fazla sayıda pellet oluşumunu sağlamıştır. Ortalama çapı 1.75±0.25 mm olan pelletlerin oluşu­mu ise yüksek glukoz konsantrasyonuna sahip (50g/l) maya ekstraktı içeren formulasyon ile elde edilmiştir. Uygun karbon kaynağının (glukoz) uygun nitrojen kaynağı (mısır unu) ile interaktif etkisi PG aktivitesini basal ortama göre 4 kat daha arttırmış, ortalama çapı 1.44±0.35mm olan pelletler oluşturmuştur. </Özetçe>
<Anahtar>Rhizopus oryzae, poligalaktronaz, pellet morfolojisi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Memecik Zeytinyağlarının Biyokimyasal Karakterizasyonu</Başlık>
<Özetçe>Zeytinyağı kalitesi botanik ve coğrafi orijin ile ilişkili olduğundan zeytinyağının çeşit ve bölgesel karakte­rizasyonu önem kazanmıştır. Bu çalışmada, ülkemizin ekonomik açıdan en önemli zeytinyağlarından biri­si olan Memecik zeytinyağlarının kalite parametreleri, yağ asitleri, triaçilgliserol ve sterol kompozisyonu, a-tokoferol ve toplam fenolik madde içerikleri, fenolik madde ve aroma profili belirlenmiştir. Analiz edilen zeytinyağı örneklerinin kalite parametreleri, yağ asitleri ve sterol kompozisyonun (kampesterol hariç), Türk Gıda Kodeksi ile uyumlu olduğu saptanmıştır. Memecik zeytinyağlarında tespit edilen başlıca yağ asitleri oleik asit (% 73.37-75.64), palmitik asit (% 11.45-13.84) ve linoleik asittir (% 7.33-8.91). Triolein (% 63.50-68.32), palmitodiolein (% 18.25-25.82) ve dioleolinolein (% 6.01-9.18) zeytinyağı örneklerinde tespit edilen başlıca triaçilgliserollerdir. Sterol kompozisyonu oluşturan başlıca steroller, b-sitosterol (% 80.76-83.00), D5-avenasterol (% 11.02-12.78) ve kampesteroldür (% 4.01-4.97). Memecik çeşidi zeytinyağlarının fenolik madde profilinde, hidroksitirozol, tirozol, ferulik asit, p-kumarik asit, apigenin ve luteolin ve aroma profi­linde hekzanal, hekzanol, E-2-hekzenal, E-2-hekzenol ve Z-3-hekzenol tespit edilmiştir.</Özetçe>
<Anahtar>Memecik, karakterizasyon, yağ asitleri, triaçilgliserol, sterol, fenolik profil, aroma profili</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Simidin Demir ve Çinko Mineralleriyle Zenginleştirilmesi ve in vitro Mineral Biyoyararlılığının Saptanması</Başlık>
<Özetçe>Bu çalışmada, Türkiye’de sıklıkla görülen mineral yetersizliğine bağlı beslenme sorunlarına bir yaklaşım olması açısından geleneksel bir gıda olan simidin demir ve çinko mineralleri ile zenginleştirilmesi, bu mi­nerallerin biyoyararlılığı ve genellikle simit ile birlikte tüketilen çay ve ayran içeceklerinin mineral biyoya­rarlılığı üzerine etkileri ve ayrıca tahıllı gıdalarda bulunan fitik asidin mineral biyoyararlılığına etkisinin saptanması amaçlanmıştır. Bu amaçla, simit, demir ve çinko mineralleri ile zenginleştirilmiş simit, çay + zenginleştirilmiş simit ve ayran + zenginleştirilmiş simit örneklerinde demir ve çinko minerallerinin içe­rikleri ve in vitro mineral biyoyararlılıkları saptanmıştır. Simit, demir ve çinko mineralleri ile zenginleşti­rilmiş simit örneklerinde fitik asit içerikleri de belirlenmiştir. Çalışma sonucunda; simitteki demir ve çinko minerallerinin biyoyararlılıkları sırasıyla % 3.14 ve % 6.78; zenginleştirilmiş simitteki bu minerallerin biyo­yararlılıkları sırasıyla % 1.96 ve % 2.84 olarak saptanmıştır. Demir mineralinin biyoyararlılığı simit ayran ve çayla tüketildiği zaman sırasıyla % 2.14 ile % 2.23; çinko mineralinin biyoyararlılığı sırasıyla % 6.38 ve % 5.09 olarak belirlenmiştir. Çay ve ayran zenginleştirilmiş simit ile birlikte tüketildiği zaman demir mineralinin biyoyararlılığının değişmediği; çinko mineralinin biyoyararlılığının arttığı saptanmıştır. Simit ve zenginleş­tirilmiş simitteki fitik asit içerikleri sırasıyla 0.154 g/100g ve 0.159 g/100g olarak belirlenmiştir. Fitat:demir minerali ve fitat:çinko minerali molar oranları hesaplanarak mineral biyoyararlılığı değerlendirilmiştir. </Özetçe>
<Anahtar>Demir, çinko, zenginleştirme, biyoyararlılık, fitik asit, fitat:demir molar oranı, fitat:çinko molar oranı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıdaların Kalite Özelliklerinin Belirlenmesinde Yakın Kızılötesi (NIR) Spektroskopisi</Başlık>
<Özetçe>780-2500 nm dalga boyu aralığındaki elektromanyetik radyasyonun absorpsiyonu temeline dayanan yakın kızılötesi (NIR) spektroskopisi, son zamanlarda gıda bileşenlerinin analizinde giderek yaygınlaşan, numu­neyi tahrip etmeyen hızlı bir alternatif teknoloji olarak karşımıza çıkmaktadır. Bu teknik, gıdalardaki çeşitli bileşenlerin nicel (kantitatif) analizlerinde kullanılmaktadır. NIR diğer geleneksel metotlarla karşılaştırıl­dığında; analizlerin yapılması sırasında kimyasal madde kullanımına gerek olmaması, analiz maliyetinin düşük olması, birçok bileşenin eş zamanlı ve hızlı (15-90 s) analizi, NIR ile analiz edildikten sonra yapılacak olan diğer analizler için numunenin tekrar kullanılabilirliği ve az miktarda örnek ihtiyacının olması gibi çeşitli üstünlüklere sahiptir. Ayrıca, gıda sanayinde on-line olarak uygulanabilmektedir. Bununla birlikte, kalibrasyon modeli genellikle referans analizlere dayandırıldığı için, standart veya referans analizlere ba­ğımlılık, güvenilir ve stabil kalibrasyon modeli oluşturma gibi bazı dezavantajlara sahiptir. Bu çalışmada, gıdalarda yakın kızılötesi spektroskopisinin tarihsel gelişimi, teorisi, kalibrasyon modelinin geliştirilmesi, avantaj ve dezavantajları ile uygulama alanları anlatılmaktadır.</Özetçe>
<Anahtar>Yakın kızılötesi spektroskopisi, NIR, gıda kalitesi, nicel analiz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Peynir Mikroflorasındaki Mayaların Önemi</Başlık>
<Özetçe>Peynir mikroflorasının; peynirin kalitesi üzerinde kritik bir öneme sahip olduğu bilinmektedir. Mayalar, birçok peynir çeşidinden doğal bulaşanlar olarak izole edilebilmektedirler. Mayaların, peynir kalitesi üze­rindeki olumlu etkileri, özellikle son yıllarda yapılan çalışmalarda rapor edilmektedir. Mayaların, peynirin olgunlaşma aşamasındaki başlıca etkilerinin; ortamda oluşan laktik asiti kullanarak peynirin pH’ını yük­seltmeleri ve starter bakterilerin fonksiyonlarını desteklemeleri olduğu ifade edilmektedir. Ayrıca bazı ma­yaların; laktoz, protein, lipid ve bazı organik asitleri kullanabilme yetenekleri nedeniyle, peynirlerdeki tipik lezzet ve yapının oluşmasına katkıda bulundukları bilinmektedir. Bazı maya türlerinin, peynirlerde bo­zulmalara neden olan veya patojen mikroorganizmaların inhibisyonlarını sağladıkları da rapor edilmiştir. Günümüzde, peynirlerde olgunlaşma prosesine olan katkıları göz önüne alındığında bazı maya türlerinin, üretimde laktik asit bakterilerinin yanında destek starter olarak kullanılmalarına ilişkin araştırmaların art­tığı görülmektedir.</Özetçe>
<Anahtar>Peynir, maya, destek starter, teknolojik özellik, proteolitik aktivite, lipolitik aktivite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Düşük Sodyumlu Tuz Kullanımının Köftelerin Bazı Özellikleri Üzerine Etkis</Başlık>
<Özetçe>Ticari düşük sodyumlu tuz (PanSalt®) ilavesinin sığır kıymadan yapılan köftelerde başlangıç enstrümental renk değerleri [CIE açıklık-koyuluk (L*), kırmızılık (a*) ve sarılık (b*)], pişirme kaybı ve pişirme sonrası çap azalışı ile 4 °C’de 2 gün depolama süresince pH değeri ve su tutma kapasitesi üzerine etkisi, 4 °C’de 2 gün depolama süresince tuz ilave edilmemiş kontrol (K) ve normal ticari NaCl (NT) ilave edilmiş köftelerle kıyaslanarak belirlenmiştir. Ayrıca, ticari düşük sodyumlu tuz (PS) ve NT ilave edilmiş örnekler arasında duyusal yönden fark olup olmadığı depolamanın 1. gününde, üçgen test ile saptanmıştır. Ticari düşük sodyumlu tuz (PS) ve NT ilave edilen gruplar arasında L*, a* ve b* değerleri açısından önemli bir fark bulunmamıştır (P>0.05). Bununla birlikte, NT ve PS ilave edilmiş örneklerin a* (sırasıyla 11.51 ve 11.00) ve b* (sırasıyla 5.09 ve 4.21) değerlerinin, K grubunun a* (14.26) ve b* (6.87) değerlerinden önemli ölçüde (P 0.05) düşük olduğu saptanmıştır. Örneklerin depolama süresince 5.85 ve 6.03 arasında belirlenen pH değerleri tuz ilavesinden ya da depolama süresinden dolayı önemli bir değişim göstermemiştir (P>0.05). PS ilave edilmiş gruplarda sırasıyla %15.9 ve %13.2 olarak belirlenen pişirme kaybı ve çap azalışı değerleri NT ilave edilmiş gruba göre daha düşük bulunmuştur (sırasıyla %30.26 ve %17.79). Başlangıçta belirlenen su tutma kapasitesi PS ilave edilmiş grupta NT ilave edilen gruptan daha yüksek olsa da, depolamanın 1. ve 2. günlerinde her iki grup benzer, ancak, K’dan daha yüksek su tutma kapasitesi göstermiştir. Duyusal değerlendirmede üçgen test sonuçlarına göre, PS ve NT ilave edilen gruplar arasında önemli bir farklılık bulunmamıştır (P>0,05). </Özetçe>
<Anahtar>Sodyum azaltılması, sığır köftesi, teknolojik özellikler, renk, duyusal analiz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Pişirme Yöntemlerinin Karadeniz Hamsisinin (Engraulis Encrasicolus, Linnaeus 1758) Besin Kompozisyonu Üzerine Etkisi</Başlık>
<Özetçe>Çalışmada farklı pişirme yöntemlerinin (ızgara, fırında pişirme, kızartma, mikrodalgada pişirme) hamsinin (Engraulis encrasicolus, Linnaeus 1758) besin kompozisyonu üzerine etkisi araştırılmıştır. Çiğ balığın ortalama su, yağ, protein, kül, karbonhidrat içeriği ve kalori değeri sırasıyla; %62.85, %10.64, %22.71, %1.48, %2.31 ve 195.88 kcal’dir. Çiğ ve pişmiş balıklar karşılaştırıldığında pişirme yöntemlerinin balık eti besin kompozisyonu üzerine önemli derecede etkili olduğu saptanmıştır. En yüksek su kaybı kızartılan hamside bulunmuştur (%49.55). Izgarada, fırında, yağda ve mikrodalgada pişirilmiş hamsilerin ortalama protein ve yağ içerikleri sırasıyla; %25.55, %17.51; %22.58, %20.54; %24.44, %23.30; %22.63 ve %22.34’tür. Sağlıklı beslenme için en iyi pişirme metodu olarak, en yüksek protein ve en düşük yağ ve enerji içeriğine sahip olan ızgara önerilebilir. </Özetçe>
<Anahtar>Hamsi, pişirme yöntemleri, besin kompozisyonu</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Yüzey Tepki Metodu Kullanılarak Bazı Hidrokolloidler ve Yüzey Aktif Maddenin Sert Buğday Unu Hamurunun Reolojik Özellikleri Üzerine Etkileri </Başlık>
<Özetçe>Bu çalışmanın amacı üç hidrokolloidin (guar gam, karboksimetilselüloz (CMC) ve keçiboynuzu gamı LBG) ile mono-digliseridlerin diasetil tartarik asit esterlerinin (DATEM) sert buğday unu hamurunun reolojik özellikleri üzerine etkilerini yüzey tepki metodu (RSM) kullanarak belirlemektir. Her bir bağımsız değişken 5 farklı oranda test edilmiştir; guar gam, CMC ve LBG, %0.00, %0.50, %1.00, %1.50 ve %2.0 (w/w un ağırlığı üzerinden), DATEM, %0.00, %.0.25, %0.50, %0.75 ve %1.00 (w/w un ağırlığı üzerinden). Elde edilen sonuçlara göre hamurun uzamaya karşı gösterdiği maksimum direnç ile su absorpsiyonu değerleri üzerine en önemli etkiyi guar gam göstermiştir. Kombinasyonlar arasında hamurun uzamaya karşı gösterdi¤i direnç üzerine genel olarak en olumlu etkiyi CMC ve DATEM göstermiştir. </Özetçe>
<Anahtar>Hidrokolloidler, reolojik özellikler, yüzey aktif maddeler, yüzey tepki metodu (RSM).</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Geleneksel Dolaz Peynirinin Üretim Yönteminin, Mikrobiyal ve Uçucu Aroma Bileşen İçerikleriyle Duyusal Özelliklerinin Belirlenmesi</Başlık>
<Özetçe>Dolaz peyniri, Göller bölgesinde Yörükler tarafından peyniraltı suyundan geleneksel olarak üretilen bir peynir çeşididir. Bu çalışmanın amacı Dolaz peyniri üretim yönteminin geleneksel üretim yerinde tespit edilmesi, üretilen peynirlerin mikrobiyal, bazı uçucu aroma bileşen içeriklerinin ve duyusal özelliklerinin belirlenmesidir. Geleneksel Dolaz peyniri örneklerinde toplam bakteri içeriği 7.68-8.23 log kob/g, maya-küf içeriği 6.90-7.37 log kob/g, koliform içeriği 2.83-3.84 log kob/g, laktobasil içeriği 7.87-8.08 log kob/g ve laktokok içeriği ise 7.63-8.17 log kob/g değer aralıklarında bulunmuştur. Geleneksel Dolaz peyniri örneklerinin asetaldehit içerikleri ortalama 0.0526 mg/kg, aseton içerikleri 0.0018 mg/kg, etanol içerikleri 2.6056 mg/kg, asetik asit içerikleri 1.1455 mg/kg, diasetil içerikleri 0.0079 mg/kg ve 1-bütanol içerikleri ise 0.0046 mg/kg olarak tespit edilmiştir. Tanımlayıcı duyusal analiz bulgularına göre Dolaz peynirinin karakteristik duyusal özellikleri; yumuşak, sarımsı açık kahve renk, kendine özgü koku ve tada sahip, uzun süreli ısıl işleme rağmen pişmiş tat hissedilmeyen, çökelek benzeri granüler yapıda bir peynir olarak belirlenmiştir. 
</Özetçe>
<Anahtar>Geleneksel üretim, Dolaz peyniri, duyusal, uçucu bileşenler</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Siyah ve Yeşil Çayın Nem Adsorpsiyon Özellikleri ve Sorpsiyon Isısı</Başlık>
<Özetçe>Siyah ve yeşil çayın 15 ve 25 °C’de nem adsorpsiyon eğrileri 0.1-0.9 arasında değişen su aktivite değerlerindeki tuz çözeltileri ile standart gravimetrik yöntemler kullanılarak belirlenmiştir. Yeşil ve siyah çayın nem adsoprsiyon eğrilerinin ifade edilmesinde GAB, BET, Oswin, Kuhn, Filonenko-Chuprin, Kübik, Peleg ve Halsey modelleri kullanılmıştır. Siyah ve yeşil çay numunelerinin nem adsorpsiyon eğrilerininin belirlenmesinde GAB modelinin diğer modellere oranla, yüksek regresyon sabiti (R2) ve düşük % RMSE ve SSE değerlerine sahip olduğu belirlenmiştir. Siyah ve yeşil çay örneklerinin aw değerlerinin 0.3619 ve 0.4659 olduğu belirlenmiştir. Siyah ve yeşil çay numunelerinin 4-6 g su/100 g k.m değerlerinde sorpsiyon ısılarının sırasıyla 12.96-4.762 kj/mol ve 12.18-4.946 kj/mol arasında deşişim gösterdiği belirlenmiştir. </Özetçe>
<Anahtar>Aw, GAB, izoterm, siyah ve yeşil çay, regresyon, sorpsiyon ısısı</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Bir Gıda Katkısı Olarak Jelatin: Yapısı, Özellikleri, Üretimi, Kullanımı ve Kalitesi</Başlık>
<Özetçe>Jelatin, gıdalarda genellikle kıvam artırıcı olarak kullanılan bir katkı maddesidir. Jelatinin oluşturduğu saydam, renksiz, kokusuz ve ağızda kolayca eriyen jel yapı başka kıvam artırıcılar tarafından sağlanamamaktadır. Karbohidrat kaynaklı kıvam artırıcılarla karşılaştırıldığında jelatin bazı üstünlükler göstermekte ve tercih edilmektedir. Bununla birlikte, üretiminin kolay olması ve hammadde sorunu bulunmaması nedeniyle ucuz olarak temin edilebilmektedir. Diğer taraftan, üretiminde domuz derisi ve kemiğinin kullanılması, Müslüman ve Musevi tüketicilerin domuz jelatini kullanılan ürünlerden kaçınmasına neden olmaktadır. Son yıllarda jelatinin domuz dışındaki hayvansal kaynaklardan üretimi pek çok bilimsel araştırmanın konusu olmuştur. Elde edilen sonuçlar, balık ve tavuk gibi hayvanların derisinden elde edilen jelatinin domuz jelatini kadar kaliteli olabileceğini göstermektedir. </Özetçe>
<Anahtar>Kolajen, jelatin, kıvam artırıcı, gıda</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Kızartma İşlemi İle İlgili Toksik Bileşiklerin Oluşumu, Filtrasyon Yöntemleri Ve Yasal Düzenlemeler</Başlık>
<Özetçe>Birçok etkenin bir arada değerlendirildiği gıda güvenliği konusunda, insan ve çevre sağlığı en önemli ölçüttür. Gıdanın pişirilmesi ve sunumu da güvenlik konularındandır. Pişirme işlemlerinden biri olan derin kızartma işlemi gıda endüstrisinde oldukça önemli yer tutmaktadır. Dolayısıyla, derin kızartma işlemi belirli kurallara bağlı olarak düzenlenen ya da denetleme yöntemleri hala araştırılan bir işlemdir. Ayrıca, kızartma yağlarının ömrünü uzatmak için yöntemler geliştirilmektedir. Aralarında, aktif ve pasif filtrasyonun yaygın kullanımı olsa da, filtrasyon için kullanılan maddeler tartışma konusudur. Burada, kızartma işlemine yönelik olarak; kimyasal reaksiyonlar, toksik bileşikler, düzenlemeler ve filtrasyon işlemlerinin etkinliği ele alınmıştır. </Özetçe>
<Anahtar>Derin kızartma işlemi-toksik bileşikler-gıda-filtrasyon-Magnesol XL</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Endüstrisinde Ultrasonik Ses Dalgalarının Kullanımı</Başlık>
<Özetçe>Gıda endüstrisinde, istenmeyen mikroorganizmalar ile enzimlerin inaktive edilmesi ve ürünün raf ömrünün uzatılması amacıyla en yaygın olarak kullanılan gıda muhafaza yöntemi ısıl işlem uygulamalarıdır. Ancak gıdaların ısıl işlemlerle korunmasında yüksek sıcaklıkların etkisiyle açığa çıkan olumsuzlukların ortadan kaldırılması amacıyla ısıl olmayan süreçlere olan ilgi gün geçtikçe artmaktadır. Gıdalarda mikrobiyel gelişimin engellenmesi ve enzimlerin inaktivasyonu amacıyla yüksek güçlü ultrasonik ses dalgaları, tek başına ve diğer muhafaza yöntemleri ile kombine edilerek gerek duyusal açıdan ve gerekse gıdanın bileşimindeki besin öğelerinin korunması açısından önemli bir katkı sağlamakla birlikte ürün kalitesinin muhafazasında başarıyla kullanılabilecek bir teknik olarak karşımıza çıkmaktadır. Bu derlemenin amacı; gıda endüstrisinde alternatif bir metot olarak son zamanlarda yaygın bir şekilde kullanılmaya başlanılan ultrasonik ses dalgalarının kullanımı hakkında bilgi vermektir.</Özetçe>
<Anahtar>Ultrasonik ses dalgaları, enzim inaktivasyonu, mikrobiyel gelişim</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Hazır Gıda Restoranlarındaki Kızartma Yağ Kalitesinin Kantitatif Değerlendirilmesi</Başlık>
<Özetçe>Hazır gıda restoranlarından toplanan 28 kızartma yağı örneğinin ortalama kalitesi, asit ve peroksit değeri, toplam polar madde, kırılma indisi, viskozite, aletsel renk ve bulanıklık ölçümleriyle belirlenmiştir. İlaveten bu restoranlardaki aşçılara 9 sorudan oluşan bir anket uygulanmıştır. Genel olarak yağ kalitelerinin iyi olduğu saptanmıştır. Tüm örnekler arasında sadece üç örnek, toplam polar maddede sınır değer olan %25’i aşmıştır. Diğer taraftan renk ve bulanıklık değerleri önemli varyasyon göstermiştir. Küçük fritözlerde uzun süreli kızartma yapanların yağlarını günlük değiştirdikleri belirlenmiştir. Bir problem olarak atık yağın şehir şebekesine döküldüğü de tespit edilmiştir. Dolayısıyla hem halk sağlığının korunması hem de atık yağın etkili kullanımı için eğitime ihtiyaç olduğu ortaya çıkmıştır. </Özetçe>
<Anahtar>Restoran, kızartma, yağ, kalite, anket, değerlendirme</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Oranlarda Kalsiyum Karbonat Kullanımının Yoğurdun Fiziksel, Kimyasal ve Duyusal Özellikleri Üzerine Etkisi</Başlık>
<Özetçe>Bu araştırmada süte farklı oranlarda CaCO3 ilave ederek zenginleştirme işlemi uygulanmıştır. Takviye işlemi kalsiyum karbonatın farklı seviyeleriyle (200, 400, 600 mg/100ml) sütün pastörizasyonundan önce ve sonra uygulanmıştır. İlave edilen kalsiyum karbonatın zenginleştirilmiş yoğurt örneklerine etkisi depolama periyodu boyunca belirlenmiştir (21 gün, 4 °C’de). İlave edilen kalsiyum karbonat yoğurdun pH değerini ve viskozitesini artırmış, titrasyon asitliğini ve serum ayrılması değerini düşürmüştür. Sonuçlar istatistiksel olarak önemli bulunmuştur (P 0.05). En iyi sonuçlar kalsiyum karbonatın pastörizasyondan önce ilave edilmesiyle elde edilmiştir. Duyusal değerlendirme sonucunda, pastörizasyon öncesi kalsiyum karbonat ilave edilmiş örnekler ve kontrol örnekleri diğerlerine göre daha yüksek puanlar almıştır. İlave edilen kalsiyum karbonatın artan değerleri yoğurdun fiziksel ve kimyasal özelliklerini pozitif olarak etkilerken, yoğurdun duyusal özelliklerini negatif olarak etkilemiştir. İlave konsantrasyonlar 400mg/100ml’yi aşmamalıdır. </Özetçe>
<Anahtar> Zenginleştirilmiş yoğurt, kalsiyum karbonat.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Polifenol Oksidazın Çay (Camellia sinensis) Yaprağından Ekstraksiyonu, Kısmi Saflaştırılması ve Karakterizasyonu</Başlık>
<Özetçe>Polifenol oksidaz (PFO) çay yapraklarından ekstrakte edilip (NH4)2SO4 çökeltmesi, diyaliz ve iyon değişim kromatografisi ile kısmen saflaştırılmıştır. Test edilen substratlardan, 127.8 mM Km değeri ile 4-metilkateşol PFO için en iyi substrat olarak belirlenmiştir. PFO aktivitesi için optimum pH 6.02 olarak saptanmıştır. Enzim, 4.03-7.00 gibi geniş bir pH aralığında aktivite göstermiştir. PFO aktivitesi için optimum sıcaklık 30°C olarak bulunmuştur. 20-80 °C’ler arasında enzim maksimum aktivitesinin %70’den fazlasını korumuştur. Aktivasyon enerjisi (Ea) ve Z değerleri, sırasıyla, 58.301 kJ/mol (r2= 0.961) ve 39.68 °C (rr2= 0.965) olarak bulunmuştur. Test edilen inhibitörlerden L-sisteinin en düşük inhibisyon derecesine sahip olduğu belirlenmiştir. </Özetçe>
<Anahtar>Çay, inhibisyon, kinetik, polifenol oksidaz, saflaştırma, termal inaktivasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Üzüm Suyu Üretiminde Elektriksel Ön İşlem Uygulamalarının Verim ve Kalite Üzerine Etkileri</Başlık>
<Özetçe>Araştırmada hammadde olarak Foça Karası (Izmir-Türkiye) kırmızı üzüm çeşidi kullanılmıştır. Üzüm mayşesine presleme öncesinde ohmik ısıtma, mikrodalga ısıtma ve geleneksel ısıtma uygulamaları yapılmış ve preslenmiştir. Elde edilen üzüm suları 90 °C'de 1.5 dakika süreyle pastörize edilmiştir. Üretimler sonrasında ohmik ve mikrodalga ısıtma uygularının üzüm suyu verimleri hesaplanmıştır. Ek olarak pastörizasyon öncesi ve sonrasında ki toplam antosiyanin ve fenolik madde içerikleri ile renk (L, a, b, ?E, ?C), viskozite, pH, obriks ve toplam asitlik değerleri belirlenmiştir. Sonuçlara göre en yüksek meyve suyu verimi mikrodalga ve ohmik ısıtma uygulanan örneklerde saptanmıştır; mikrodalga uygulaması ile %15; ohmik ısıtma uygulaması ile %10 verim artışı sağlanmıştır. Aynı zamanda ön işlem mikrodalga ve ohmik ısıtma uygulamalarıyla antosiyanin ve toplam fenolik madde içeriklerinde de kontrol grubu örneklere göre artış olduğu belirlenmiştir (P² 0.05). </Özetçe>
<Anahtar>Araştırmada hammadde olarak Foça Karası (Izmir-Türkiye) kırmızı üzüm çeşidi kullanılmıştır. Üzüm mayşesine presleme öncesinde ohmik ısıtma, mikrodalga ısıtma ve geleneksel ısıtma uygulamaları yapılmış ve preslenmiştir. Elde edilen üzüm suları 90 °C'de 1.5 dakika süreyle pastörize edilmiştir. Üretimler sonrasında ohmik ve mikrodalga ısıtma uygularının üzüm suyu verimleri hesaplanmıştır. Ek olarak pastörizasyon öncesi ve sonrasında ki toplam antosiyanin ve fenolik madde içerikleri ile renk (L, a, b, ?E, ?C), viskozite, pH, obriks ve toplam asitlik değerleri belirlenmiştir. Sonuçlara göre en yüksek meyve suyu verimi mikrodalga ve ohmik ısıtma uygulanan örneklerde saptanmıştır; mikrodalga uygulaması ile %15; ohmik ısıtma uygulaması ile %10 verim artışı sağlanmıştır. Aynı zamanda ön işlem mikrodalga ve ohmik ısıtma uygulamalarıyla antosiyanin ve toplam fenolik madde içeriklerinde de kontrol grubu örneklere göre artış olduğu belirlenmiştir (P² 0.05). </Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Meyve ve Sebzelerde Vaks Uygulamaları</Başlık>
<Özetçe>Meyve ve sebzeler hasat edilip tüketilinceye kadar; hasat zamanı, zedelenme, su kaybı, kimyasal ve mikrobiyolojik bozulmalar gibi çeşitli faktörlerden dolayı bir takım değişikliklere uğramaktadır. Meyve ve sebzelerde meydana gelen bu olumsuz değişikliklerin önüne geçilebilmesi için solunum asgari seviyeye indirilmeli, su kaybı önlenmeli, kimyasal ve mikrobiyolojik faaliyetlerin hızları yavaşlatılmalıdır. Bu amaçla kurutma, dondurma, kontrollü atmosferde depolama, ışınlama ve ambalajlama gibi çeşitli yöntemler kullanılmaktadır. Bu yöntemlere alternatif olarak son zamanlarda yaygınlaşan vaks kaplama, meyve ve sebzelerin kalitesinde devamlılığı sağlayan önemli bir uygulamadır. Meyve ve sebzelerin kaplanmasında yaygın olarak kullanılan vaks tipleri palm, kandelila, karnoba, balmumu, polietilen, şellak ve/ veya reçine şeklindedir. Vaks kaplamalar portakal, mandalina, elma, biber, kavun ve kiraz gibi geniş bir aralıkta birçok meyve ve sebzeye uygulanabilmektedir. Gıdanın fizyolojik koşullarına göre uygun formülasyonlar hazırlanarak uygulanan kaplamalar gıdada modifiye atmosfer koşulları sağlamak suretiyle hem raf ömrünü artırmakta hem de gıda kalitesini muhafaza etmektedir. </Özetçe>
<Anahtar>Meyve ve sebze, kaplama, vaks</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Endüstrisinde Kitosanın Kullanımı</Başlık>
<Özetçe>Kitosan; kitinin kısmi deasetilasyonuyla elde edilen modifiye, doğal bir karbonhidrat polimeridir. Antitümör, antibakteriyel, antifungal ve hipokolesterolemik fonksiyonlarının yanısıra; kıvam artırma, şoklaşmayı sağlama, absorber, emülgatör, durultma, jelleşme ve suyu ve boyayı bağlama gibi önemli teknolojik niteliklere de sahip olması nedeniyle, kitosana olan ilgi son yıllarda önemli düzeyde artmıştır. Kitosanın en temel uygulamalarından biri; Staphylococcus aureus, Bacillus cereus, Escherichia coli, Proteus vulgaris gibi bakterileri; Saccharomyces cerevisiae ve Rhodotorula glutensis gibi maya kültürlerini ve Zygomycetes dışındaki küfleri inaktive edebilmesidir. Kitosan, aynı zamanda özellikle et ürünlerinde kaplama materyali olarak kulanıldığında bu ürünlerin raf ömrünü uzatmaktadır. Bunun yanında kitosan; ekmek ve yumurta gibi ürünlerde koruyucu bir bariyer oluştururak nem kaybını engellemekte; ekmek, meyve ve doymamış yağ asitlerince zengin deniz ve et ürünleri gibi çeşitli gıdalarda antioksidan etki göstererek bu ürünleri oksidasyona karşı korumakta ve sosis, mayonez gibi ürünlerde de emülgatör görevi görmektedir. Meyve ve sebzelerden elde edilen ürünlerde kitosanın en ilgi çekici uygulamaları ise, esmerleşmeyi inhibe etmede sülfitlere alternatif gösterilmesi ve meyve suyu endüstrisinde gerek durultma yardımcı maddesi gerekse asitliği düzenleyici olarak kullanılmasıdır. Bu derlemede, kitosanın gıda endüstrisindeki uygulamaları ele alınmıştır. </Özetçe>
<Anahtar>Kitosan, antimikrobiyel aktivite, antioksidan aktivite, gıda uygulamaları</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Elektrolize Suyun Gıda Endüstrisinde Kullanımı</Başlık>
<Özetçe>Gıda güvenliğinin temelini; hijyen ve sanitasyon oluşturur. Bu nedenle yapılan temizlik ve dezenfeksiyonlar ve kullanılan dezenfektan maddeler, insan sağlığı açısından risk oluşturmamalıdır. Gıda endüstrisinde yaygın olarak kullanılan dezenfektanlar klor içeren dezenfektanlar, iyot içeren dezenfektanlar (iyodoforlar), yüzey aktif bileşikler, kuarterner amonyum bileşikler, amfoterik bileşikler, oksidan maddeler (hidrojen peroksit, perasetik asit, ozon), alkali ve asit bileşikler vb.dir. Son yıllarda elektrolize su, gıda endüstrisinde ve diğer çeşitli uygulamalarda dezenfektan olarak test edilmiş ve kullanılmaya başlanmıştır. Elektrolize su, etkili dezenfeksiyon, kolay kullanım, nispeten ucuz ve çevre dostu olması gibi nedenlerden dolayı diğer geleneksel temizleme maddeleri üzerinde bazı önemli avantajlara sahiptir. Bu derlemenin amacı elektrolize su ve gıda endüstrisinde kullanımı hakkında bilgi vermektir. </Özetçe>
<Anahtar>Dezenfektan, temizlik, elektrolize su</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Peynirlere Kontamine Olan Küflerin Bazı Esansiyel Yağlar ile İnhibisyonu</Başlık>
<Özetçe>Küf kontaminasyonu önemli kalite problemlerine ve peynir üreticilerine ekonomik kayıplara neden olmaktadır. Peynirlerden yaygın olarak izole edilen kontamine küf türleri Penicillium commune, P. verrucosum, P. roqueforti, P. palitans, Aspergillus flavus ve Geotrichum candidum olarak belirlenmiştir. Sorbik asit veya bunların tuzları, bozulma etmeni küflerin önlenmesi için peynir yüzeylerine uygulanmaktadır. Bazı sentetik gıda katkılarının kullanımıyla ilgili gıda endüstrisi ve mevzuatı oluşturan kuruluşlar tarafından getirilen kısıtlamalar doğal antimikrobiyel bileşikler üzerine araştırmaların doğmasına neden olmuştur. Bitki ve baharat, gıdaların mikrobiyolojik güvenliğini sağlayan etkili bileşiklere sahiptir. Salvia officinalis (ada çayı), Laurus nobilis (defne), Cinnamomum zeylanicum (tarçın), Thymus vulgaris (kekik), Cymbopogon citratus (limon otu), Origanum vulgare (keklik otu) esansiyel yağları, bozulma etmeni küf şorasını inhibe edebilmiştir. Thymol ve karanfil esansiyel yağlarının Çedar peynirinde P. citrinum, Kaşar peynirinde A. flavus; zeytin yaprağı ekstraklarının, Tulum peynirinde A. niger, P. citrinum ve P. roqueforti, beyaz peynirde Mucor rocemosus’un gelişimini inhibe edebildiği bildirilmiştir. </Özetçe>
<Anahtar>Peynir, kontamine küfler, esansiyel yağ</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Domat Zeytini Polifenol Oksidazının Biyokimyasal Özelliklerinin Belirlenmesi </Başlık>
<Özetçe>Zarar görmüş meye ve sebzelerdeki enzimatik esmerleşme fenolik bileşiklerin oksidasyonu sonucu meydana gelir ve önemli kalite kayıplarına neden olur. Esmerleşme reaksiyonuna neden olan en önemli enzim polifenol oksidaz (PFO)’dır. Domat zeytininden polifenol oksidaz enzimi ekstrakte edilmiş ve amonyum sülfat çökeltmesi, dializ ve iyon değişim kromatografisi ile saflaştırılmıştır. Zeytin PFO’sunun optimum pH ve sıcaklığı sırasıyla 4-metil kateşol substratı kullanılarak 4.5 ve 30 °C bulunmuştur. Zeytin PFO’su Km ve Vmax değerleri sırasıyla 4-metil kateşol substratı kullanılarak 14.52 mM (r2= 0.985) ve 1.78 Abs/dak bulunmuştur. Test edilmiş inhibitörlerin en etkili olanları sistein ve sodyum disülfittir. Bu çalışmada elde edilmiş Z ve Ea değerleri sırasıyla 18.6 °C (r2 = 0.953) ve 121.0 kj/mol (r2= 0.950) bulunmuştur.</Özetçe>
<Anahtar>Zeytin, polifenol oksidaz, enzimatik esmerleşme, kinetik, termal inaktivasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Haşlama Parametrelerinin Turp Otunun (Raphanus raphanistrum) Nitrat, Nitrit Düzeyleri ve Renk Değerleri Üzerine Etkileri</Başlık>
<Özetçe>Turp otu (Raphanus raphanistrum) genel olarak salata olarak veya bazı tarişerde içerik olarak kullanılmaktadır. Nitrat ve nitrit konsantrasyonlarının artan seviyeleri, toplum sağlığı açısından önemli bir problem oluşturmaktadır. Turp otunun önemli düzeyde nitrat içerdiği bilinmektedir. Turp otu genellikle haşlandıktan sonra tüketilmektedir. Bu nedenlerden dolayı taze ve haşlanmış turp otu örneklerinin nitrat ve nitrit içeriklerinin belirlenmesi önemlidir. Bu çalışmada İzmir’de pazar yerlerinde satılan 10 farklı turp otu örneğinin nitrat, nitrit düzeyleri ve renk değerleri üzerine haşlamanın etkileri rapor edilmiştir. Tüm taze örneklerin nitrat içeriği, nitrit içeriğinden yüksek bulunmuştur. Az miktarda suyla haşlanan örneklerin nitrat içeriği 7.5 dk haşlamadan sonra azalmıştır fakat 15 dk haşlamadan sonra artış göstermiştir. Daha fazla miktarda suyla haşlanan örneklerin nitrat içeriği haşlama süresi ile azalmıştır. Nitrat, nitrit içerikleri ve L*, a*, b* değerleri arasında istatistiksel olarak önemli korelasyonlar elde edilmiştir.</Özetçe>
<Anahtar>Nitrat, nitrit, L*, a*, b*, turp otu</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Konveksiyonal Kurutmada Domates Dilimlerinin Kurutma Karakteristikleri Ve Efektif Nem Yayılım Değeri</Başlık>
<Özetçe>Bu çalışmada, domates dilimlerinin 65, 70, 75 ve 80 °C’deki kurutma karakteristikleri araştırılmıştır. Domates numuneleri % 2-3 nem içeriğine kadar kurutulmuştur. Domates numunelerinin kurutma verileri, Page, Henderson - Pabis, Logaritmik, Wang - Sing, Midilli ve Polinom modelleri kullanılarak verilerin modellere uygunluğu denenmiştir. Domates dilimlerinin kurutma eğrilerinin modellere uygunluğunun belirlenmesinde SSE, R2 ve % RMSE değerleri kullanılmıştır. Polinom modelinin matematiksel eşitlikler içerisinde en uygun model olduğu belirlenmiştir. Domates dilimlerinin efektif nem yayılım değerlerinin (Deff) 5.86.10-9– 2.505.10-8 m2/s arasında değiştiği ve artan kurutma sıcaklığının Deff değerlerinde artışa neden olduğu belirlenmiştir. Domates dilimlerinin aktivasyon enerjileri 24.92 kJ/ mol olarak bulunmuştur.</Özetçe>
<Anahtar>Eğri uydurma, kurutma kinetiği, nem yayılımı, domates dilimleri, polinom modeli</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Tip Unlara Ozon Uygulamasının, Un, Hamur Ve Ekmek Kalitesi Üzerine Etkisi</Başlık>
<Özetçe>Bu araştırmada, farklı tipteki unlara ozon uygulamasının un, hamur ve ekmek kalitesine etkisi incelenmiştir. Bu amaçla, 3 farklı tip unun (Tip 550, 650 ve 850) yarısına bir ozon jeneratörü yardımıyla ozon gazı uygulanmıştır. Diğer yarısı ise, ozon uygulamaksızın kontrol grubu olarak belirlenmiştir. Un kalitesinin belirlenmesi amacıyla yaş gluten, gluten indeks ve renk (L*, a* ve b*) değerleri parametre olarak ele alınmıştır. Bu unlardan yapılan hamurların değerlendirilmesinde de, bazı farinograf ve ekstensograf özellikleri dikkate alınmış, daha sonra aynı unlardan yapılan ekmeklerin kalitatif özellikleri belirlenmiştir. Elde edilen araştırma verilerine göre; ozon uygulamaları yaş gluten miktarını, un renginin L* (parlaklık) değerlerini arttırıcı; b* (sarılık) değerlerini ise düşürücü etkide bulunmuş olup, daha beyaz bir un elde edilmesini sağlamıştır. Ozon uygulamasının, hamur reolojik özellikleri üzerinde olumsuz bir etkisinin olmadığı, hamur enerjisi değerlerini arttırdığı belirlenmiştir. Ayrıca ozonun, ekmek hacmi ve spesifik hacim değerlerini arttırıcı etkide bulunduğu ortaya konulmuş, en iyi sonuçlar ise Tip 550 unlardan yapılan ekmek örneklerinde elde edilmiştir. Genel olarak ozon uygulamaları, ekmek içinin daha iyi tekstür yapısında ve beyaz olmasında olumlu etkide bulunmuştur.</Özetçe>
<Anahtar>Un tipi, ozon, un, ekmek, oksidan madde</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Geleneksel Yöntemle Ayran Üretiminde Transglutaminaz Kullanımının Ayranın Özellikleri Üzerine Etkileri</Başlık>
<Özetçe>Bu çalışmada; transglutaminaz enzimi ile süt proteinlerinin enzimatik modifikasyonunun Ayran üretiminde uygulanabilirliği ve enzim ilavesinin ürünün kalite kriterleri üzerine etkileri araştırılmıştır. Bu amaçla, enzimin süte üretimin iki farklı aşamasında katımı (pastörizasyondan sonra inkübasyondan önce ve starter kültür ile aynı anda) ve enzimle 2 farklı muamele süresi (50 oC’de 1 saat ve 10 dakika) denenmiştir. Ayran örnekleri + 4 oC’de 20 gün süreyle depolanmışlar ve depolamanın 1, 10 ve 20. günlerinde analiz edilmişlerdir. Sonuç olarak; enzimle muamele edilmiş sütten geleneksel yöntemle üretilen Ayran örneklerinde viskozitede önemli oranda artış ve serum ayrılmasında azalma belirlenmiştir. Transglutaminazın Ayran örneklerinin kimyasal özellikleri üzerine önemli bir etkisinin olmadığı bulunmuştur. Elektron mikroskop çalışmaları, sütün transglutaminaz enzimiyle muamele edilmesinin Ayranda daha sıkı mikrostrüktürel yapının oluşmasıyla sonuçlandığını göstermiştir. Araştırmada kullanılan enzim miktarı 1 Unit TGase/g süt proteinidir. Kullanılan enzim konsantrasyonunun, Ayran örneklerinin aroma bileşenlerinde önemli bir değişiklik meydana getirmediği saptanmıştır.</Özetçe>
<Anahtar>Ayran, cross-link, enzimatik modifikasyon, transglutaminaz</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Ultrasonun Gıdalarda ve Enzimlerin İnaktivasyonunda Kullanılması</Başlık>
<Özetçe>Geleneksel ısıl işlem uygulamaları sırasında gıdanın maruz kaldığı sıcaklığın istenmeyen kalite değişimlerine yol açması nedeniyle son yıllarda araştırmalar ısısal olmayan gıda koruma yöntemleri üzerine yoğunlaşmıştır. Son on yıldır ultrasonun gıda muhafazasında geleneksel yöntemlerle birlikte veya tamamen geleneksel yöntemlere alternatif olarak kullanılması konusunda çalışmalar yapılmaktadır. Bu metot işlem süresini ve enerjiyi azaltıp gıdaların raf ömrünü uzattığı için bilim adamlarının dikkatini çekmektedir. Bu metotta 20 kHz veya daha yüksek sonik dalgaların açığa çıkardığı enerji kullanılır. Ultrasonun etkisizleştirme işlemi genellikle kavitasyon mekanizması ile açıklanmıştır. Ultrason ısı ve/veya basınçla birlikte kullanıldığında gıdada bulunan mikroorganizmaların ve enzimlerin inaktivasyonunda sinerjistik etki oluşturmaktadır. Bu çalışmada ultrasonun inaktivasyon mekanizması ile gıdalarda ve enzimlerin inaktivasyonunda kullanımı hakkında bilgi verilmektedir.</Özetçe>
<Anahtar>Ultrason, gıda, inaktivasyon, enzim</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Su Ürünlerinin Muhafazasında Modifiye Atmosfer Paketleme Teknolojisinin Kullanımı</Başlık>
<Özetçe>Gıdalarda fiziksel, biyokimyasal ve mikrobiyel aktiviteler sonucunda gerçekleşen bozulmayı engellemek amacıyla farklı muhafaza metotları geliştirilmiştir. Uzun yıllar konserve ve dondurma teknolojisi, ürünlerin en uzun şekilde muhafazasını mümkün kılmıştır. Fakat günümüzde azalan enerji kaynakları, artan ekolojik duyarlılık ve taze gıda tüketiminin insan sağlığına olumlu etkilerinin ortaya çıkması sonucunda gıdaların taze olarak muhafazası önem kazanmıştır. İnsanların kimyasal katkı maddeleri içermeyen güvenli gıdalara yönelmesi de paketleme teknolojisindeki gelişmeleri hızlandırmıştır. Bu amaçla son yıllarda soğukta muhafaza edilecek gıdaların uzun süre muhafazasında modifiye atmosfer paketleme teknolojisinden yararlanılmaktadır. Bu derlemede yüksek oranda su, düşük miktarda da bağ doku içeren su ürünlerinin muhafazasında, modifiye atmosfer paketlenme teknolojisinin kullanımına yer verilmiştir</Özetçe>
<Anahtar>Modifiye atmosfer paketleme, gaz karışımları, vakum, su ürünleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Süt ve Süt Ürünlerinin Çinko ile Zenginleştirilmesine İlişkin Yaklaşımlar</Başlık>
<Özetçe>Çinko vücutta pek çok temel fizyolojik fonksiyonda yer alır ve eksikliği ciddi hastalıklara yol açar. Yanlış beslenme alışkanlıkları, fakirlik, besin yetersizliği, parazitik enfeksiyonlar, hatta çevre kirliliği gibi pek çok primer ve sekonder faktörler vücutta çinko düzeyinin düşmesine neden olur. Kalsiyum, metalkompleksleri, proteinler, fitat, buğday kepeği, lignin ve hemiselülozlar da vücutta çinko emilimini etkilemektedir. Bu nedenle, son zamanlarda gıda zenginleştirme çalışmalarında çinko ilavesi de ele alınmaya başlanmıştır. Amerikan Gıda ve İlaç Dairesi (FDA) tarafından beş çinko bileşiği genellikle güvenli olarak (GRAS) tanınmaktadır. Bu bileşiklerden bazıları, tüketimi fazla olan süt ve bazı süt ürünlerinin zenginleştirilmesinde kullanılmaktadır. Çünkü süt ve süt ürünleri bazı mineraller bakımından zengin ama çinko açısından yeterince zengin değildir. Makalede de süt ve süt ürünlerinin çinko ile zenginleştirilmesine ilişkin yaklaşımlar tartışılacaktır.</Özetçe>
<Anahtar>Çinko, gıda zenginleştirme, süt ürünleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Çeşnili Zeytinyağlarının Duyusal Değerlendirilmesi</Başlık>
<Özetçe>Çeşnili zeytinyağı; natürel sızma zeytinyağlarına değişik baharat, meyve ve sebzeler veya bunların doğal aroma maddeleri katılarak çeşnilendirilmesi ile elde edilmektedir. Bu çalışmada çeşitli doğal aromalar (kekik, fesleğen, biberiye ve turunç) ve aromatik bitki ekstraktlarının (kekik, fesleğen, acı biber) değişik konsantrasyonlarda kullanılmasıyla hazırlanan çeşnili zeytinyağı örnekleri duyusal olarak değerlendirilmiştir. Deneme planına göre hazırlanan zeytinyağı örneklerinin duyusal değerlendirilmesi "sıralama testi" ve "eşlenmiş kıyaslama testi" ile gerçekleştirilmiştir. En çok beğenilen çeşnili zeytinyağlarının kekik için %0.05, fesleğen, biberiye ve turunç için %0.07 oranında doğal aroma kullanılarak hazırlanan çeşnili zeytinyağları olduğu saptanmıştır. Aromatik bitki ekstraktları kullanılarak hazırlanan çeşnili zeytinyağlarında ise kekik için %20, fesleğen ve acı biber için %40 oranında ekstrakt kullanılarak hazırlanan çeşnili zeytinyağlarının panelistler tarafından beğenildiği bulgulanmıştır. Ayrıca piyasadan temin edilen kekik, fesleğen, biberiye, turunç ve sarımsak aromalı çeşnili zeytinyağları da en çok beğenilen aromanın belirlenebilmesi amacıyla duyusal olarak değerlendirilmiştir. Sıralama testi sonucunda beğeni sıralaması; kekik> fesleğen> biberiye> turunç> sarımsak doğal aromalı çeşnili zeytinyağlarıdır. Eşlenmiş kıyaslama testi sonuçları istatistiksel değerlendirilmesine göre; kekik aromalı zeytinyağı (%0.05) ve kekik ekstraktı ile çeşnilendirilmiş zeytinyağı (%20) arasında %99.5 olasılıkla farklılık olduğu saptanmıştır (p  0.001). Ayrıca doğal kekik aroması ile hazırlanmış çeşnili zeytinyağı, kekik ekstraktı ile hazırlanmış zeytinyağına göre daha çok beğenilmiştir.</Özetçe>
<Anahtar>Zeytinyağı, çeşnili zeytinyağı, duyusal değerlendirme, sıralama testi, eşlenmiş kıyaslama testi</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Beyaz Kiraz Meyvesi (Starks Gold) Polifenol Oksidazının Karakterizasyonu </Başlık>
<Özetçe>Beyaz kiraz meyvesinden (Starks Gold) polifenol oksidaz enzimi ekstrakte edilmiş ve amonyum sülfat çökeltmesi, diyaliz ve iyon değişim kromatografisi ile saflaştırılmıştır. Toyopearl 650 m kolon kromatografisi sonucunda PFO aktivitesi gösteren izoenzim a ve izoenzim b ile belirtilmiş iki pik elde edilmiştir. İzoenzim a % 34.9 verimle 3.9 kat, izoenzim b % 54.3 verimle 76.7 kat saflaştırılmıştır. İzoenzim a ve b’nin optimum pH değerleri sırası ile 4.5 ve 4.98 olarak bulunmuştur. Optimum sıcaklık değerinin izoenzim a için 20°C ve izoenzim b için 30°C olduğu saptanmıştır. İzoenzim b’nin kateşol substratına ilgisi izoenzim b’den daha yüksektir. Aktivasyon enerjisi ve z değerleri izoenzim a için 22.1°C (r2= 0.883) ve 98.5 kj/mol (r2= 0.878), izoenzim b için 13.9°C (r2= 0.990) ve 157.1 kj/mol (r2= 0.989) bulunmuştur. L-sistein ve sodyum disülfitin inhibitör etkisinin birbirinden farklı olduğu belirlenmiştir.</Özetçe>
<Anahtar>Beyaz kiraz, polifenol oksidaz, enzimatik esmerleşme, kinetik, termal inaktivasyon</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Üretim Teknikleri ve Soğukta Depolamanın Nar Suyundaki Ellajik Asit Miktarı ve Bazı Kalite Parametreleri Üzerine Etkileri</Başlık>
<Özetçe>Bu çalışmanın amacı, farklı işleme teknikleri ile üretilen nar sularının işleme ve 4°C’de 150 gün depolama boyunca ellajik asit içeriğinde ve diğer bazı kalite parametrelerinde (renk, suda çözünür kuru madde (°briks), pH) meydana gelen değişimlerin karşılaştırmalı olarak incelenmesidir. Narlar meyve suyuna üç farklı geleneksel yöntemle işlenmiştir. İlk yöntemde, bulanık meyve suyu üretilmiştir. Ikinci yöntemde, durultma yardımcı maddelerin ilavesiyle berrak nar suyu üretilmiştir. Üçüncü yöntemde ise termal evaporasyonla üretilen 65-70 °briksteki konsantreden rekonstitüsyonla berrak nar suyu elde edilmiştir. Isıl işlemler ve depolama boyunca ellajik asit konsantrasyonunun, yüksek molekül ağırlıklı ellajitanenlerin depolimerizasyonuna bağlı olarak, önemli oranda azaldığı gözlenmiştir. Depolama boyunca ellajik asit içeriğindeki azalmanın, berrak nar sularında bulanık olanlara kıyasla, daha belirgin olduğu görülmüştür. Bu durumun nar suyunda serbest ellajik asidin depolama süresince suda çözünmeyen sediment oluşumuna katılmasından kaynaklandığı düşünülmektedir.</Özetçe>
<Anahtar>Nar suyu, ellajik asit, ellajitannen, berraklaştırma, konsantrasyon, depolama</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Kaslardan Elde Edilen Devekuşu Etlerinin Bazı Fiziksel ve Besinsel Özelliklerinin Belirlenmesi</Başlık>
<Özetçe>Bu araştırmada devekuşu karkaslarına ait alt but, üst but, sırt etlerinin bazı fiziksel ve besinsel özellikleri belirlenmiştir. Bu örneklere ait renk değerleri (CIE L* (parlaklık), a* (kırmızılık) ve b* (sarılık), chroma ve hue angle), metmiyoglobin, hemedemir ve total pigment içerikleri ile et örneklerinin mineral madde ve yağ asidi kompozisyonları belirlenmiştir. Et çeşitleri arasında en yüksek L* değeri üst but etlerinde ölçülmüş olup, en düşük L* değeri ise alt but etlerinde; en yüksek a* ve b* değeri sırt etlerinde, en düşük a* ve b* değeri ise alt but etlerinde tespit edilmiştir. Et örneklerinin yağ asidi dağılımları incelendiğinde et örnekleri genel olarak palmitik, stearik, oleik ve linoleik yağ asitlerince oldukça zengin bir yapı göstermekle birlikte özellikle üst but etlerinin eikosapentaenoik asit (epa), sırt etlerinin araşidonik yağ asitlerince zengin olduğu tespit edilmiştir. Örneklerin; potasyum, fosfor, magnezyum ve demir içeriğinin yüksek olduğu belirlenmiştir. Ayrıca heme demir içeriği ve total pigmentlerce en zengin et çeşidinin yine sırt eti olduğu tespit edilmiştir. Et çeşitlerinin metmyoglobin içerikleri %19.96–24.75 arasında değişim göstermiştir.</Özetçe>
<Anahtar>Devekuşu eti, renk, metmyoglobin, mineral madde, yağ asidi kompozisyonu</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Peyniraltı Suyunun Yoğurt Üretiminde Kullanım Olanakları</Başlık>
<Özetçe>Bu çalışmada süte, %5, %10, %15 oranlarında peynir altı suyu (pas) ilave edilerek ve kontrol grubuna pas katılmaksızın yoğurt üretimi yapılmıştır. Yoğurt starter bakterilerinin gelişimine pas'nun etkilerini belirlemek için asitlik testinin yanı sıra laktobasil ve streptokok sayımı yapılmıştır. Yoğurtlarda toplam kurumadde, kurumadde de yağ, titrasyon asitliği, pH, serum ayrılması, tekstür analizleri yapılarak yoğurdun özellikleri belirlenmiştir. Analizler 1., 7 ve 14. Günlerde yapılmıştır.yapılan analizler istatistiksel olarak değerlendirilmiştir. Örneklerde, toplam kurumadde, pH, asitlik, serum ayrılması değişimi sırasıyla %13.75-18.18, 4.12–4.36 pH, 31.62–49.87 sh, 5.7–9.82 ml‘dir. Duyusal analiz ts 1330’a göre yapılmıştır. %5 pas içeren yoğurtlar %10-15 pas içeren yoğurtlara göre daha yüksek puan alarak beğeni kazanmıştır. Pas kullanımı yoğurtta sertliği ve kurumaddeyi düşürdüğü için % 15 pas kullanılan yoğurtta aşırı yumuşama ve zayıf lezzet, bu örneğin puanlarını düşürmüştür. Depolama süresince kontrol grubunun serum ayrılmasındaki azalma diğerlerine göre daha düşük bulunmuştur. Bu sonuçlara göre % 5 pas ekleyerek yapılan yoğurdun dokusunda ve duyusal özelliklerinde artışlar olduğu tespit edilmiştir.</Özetçe>
<Anahtar>Yoğurt, peynir altı suyu, kimyasal analiz, lb. Delbrueckii spp. Bulgaricus, streptococcus salivarius spp. Thermophilus</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Tahıl Esaslı Glutensiz Ürünlerin Besinsel ve Teknolojik Özelliklerinin İyileştirilmesi</Başlık>
<Özetçe>Çölyak hastalığı en yaygın gıda intoleranslarından biridir ve dünya nüfusunun %1-2’sini etkilemektedir. Çölyak hastalığında, yaşam boyu gluten içermeyen bir diyet ve sadece glutensiz ürünlerin tüketilmesi, temel tedavi yöntemidir. Gluten ise hamurun elastikiyet ve uzayabilirlik özelliklerinden sorumlu olan, ürünün görünüm ve içyapısına katkıda bulunan, hamurun temel yapısını oluşturan proteindir. Gluten içermeyen ürünlerde gluten eksikliğinden kaynaklanan kalite kusurlarının ve besinsel problemlerin giderilmesi için formülasyona çok çeşitli bileşenler ilave edilebilmektedir. Gluteni taklit ederek istenilen hamur yapısının oluşması ve fırınlama sonrasında renk, görünüş, tekstür ve lezzet gibi kalite özelliklerinin iyileştirilmesi amacıyla nişasta ve hidrokolloid kullanımı yaygın bir yaklaşımdır. Besinsel değeri düşük olan glutensiz ürünlerin vitamin, mineral ve protein içeriklerinin artırılmasına yönelik çalışmalar mevcuttur. Bu derlemede gluten içermeyen ekmek, kek, bisküvi ile makarna-eriştenin besinsel ve teknolojik özelliklerinin iyileştirilmesine yönelik yapılan çalışmalar üzerinde durulmuştur.</Özetçe>
<Anahtar>Çölyak hastalığı, gluten, glutensiz tahıl ürünleri</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıdalarda Genetik Yapısı Değiştirilmiş Organizmaların (GDO) Belirlenmesi</Başlık>
<Özetçe>Genetiği değiştirilmiş organizmalar (GDO) kullanılarak elde edilen ürünler artan bir şekilde dünyanın gıda kaynağı olarak tanıtılmakta ve genetiği değiştirilmiş (GD) gıdalar sıklıkla gündemde yer almaktadır. Avrupa birliği komisyonu, GDO kullanılarak elde edilen ve tespit edilebilir miktarlarda DNA veya protein içeren gıda ürünlerinin ve içeriklerinin etiketlenmesi gerektiğini öngörmektedir. Bu aşamada, genetik modifikasyonun belirlenmesi (kalitatif analiz) ve ölçümü (kantitatif analiz) oldukça önemli olmaktadır. Bundan dolayı, GDO’nun belirlenmesi, ölçümü ve izlenmesi için güvenilir, tekrarlanabilir, doğru ve hassas yöntemler gerekmektedir. Bu derlemede genetik değişiklikler, protein ve DNA esaslı kalitatif ve kantitatif GDO tanımlama yöntemleri, bu yöntemlerin uygulama zorlukları ve gelişmekte olan yeni teknolojiler incelenmiştir.</Özetçe>
<Anahtar>Genetiği değiştirilmiş gıdalar, modifikasyon, GDO tespiti, PZR</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Gıda Kaynaklı Enterokokların Gıda ve İnsan Sağlığı Yönünden Önemi</Başlık>
<Özetçe>Enterokoklar, proteolitik ve lipolitik aktivitelerinden dolayı pek çok fermente gıdanın duyusal özelliklerinde rol oynayan, bazı suşları bakteriyosin üretebilen, pastörizasyon sıcaklıklarına dirençli ve farklı sıcaklıklara ve üreme koşullarına adapte olabilme yeteneğine sahip bakterilerdir. Son yıllarda yapılan çalışmalar bu özelliklerinden dolayı gıda endüstrisinde enterokokların starter, yardımcı kültür ve probiyotik olarak kullanımının arttığını göstermektedir. Bazı suşlarının iyi bilinen yararlı etkilerinin yanında enterokokların bakteriyemi, endokarditis, üriner sistemde ve diğer dokularda enfeksiyonlara neden olan hastane kaynaklı patojen olduğu da bilinmektedir. Enterokokların patojenitesi virülens faktörleri ve antibiyotiklere direnç özellikleri ile ilişkilendirilmektedir. Antibiyotiklere dirençli suşlar et ürünleri, süt ürünleri ve hazır gıdalarda bulunabilmekte, hatta probiyotik olarak kullanılan suşlar dahi antibiyotiklere dirençli olabilmektedir. Bu derlemede enterokokların genel özellikleri, gıdalardan izolasyon ve tanımlama yöntemlerinin yanında gıda ve insan sağlığı açısından önemi üzerinde durulmuştur.</Özetçe>
<Anahtar> Enterokok, izolasyon, tanımlama, probiyotik, patojenite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Deve Dikeni Tohumlarında (Silybum Marianum L.) Bulunan Silimarin Bileşenlerinin Ultrason Destekli Ekstraksiyonu</Başlık>
<Özetçe>Deve dikeni tohumları oldukça yüksek miktarlarda, antioksidan etkiye sahip fenolik bileşenler içermektedir. Bu bileşenlerin ekstraksiyonu hem tarıma dayalı endüstrilerde hem de gıda yan ürünlerinin değerini arttırmak için yeni bir yöntem olarak düşünülmektedir.   Ultrason, sahip olduğu etkiler sayesinde (kavitasyon, mikro düzeyde karışma sağlama, süngerimsi yapı oluşturma) proseslerde yaygın bir şekilde kullanılmaktadır.  Bu çalışmanın amacı ultrason uygulamalarının deve dikeninde bulunan fenolik bileşenlerin ekstraksiyonu üzerine etkilerini araştırmaktır. Bu amaçla önceden kurutulmuş deve dikeni tohumlarındaki fenolik bileşenlerin ekstraksiyonu; metanol çözgen olmak üzere güç, sıcaklık gibi faktörler sabit tutularak farklı sürelerde (30, 60, 90, 120 ve 150 dakika) ultrason destekli ekstraksiyon ve metanol kullanılarak yapılan klasik çözgen ekstraksiyonu ile gerçekleştirilmiştir. Aynı zamanda, silimarin içeriği HPLC kullanılarak belirlenmiş ve bu bileşenlerin antioksidan özellikleri 2,2-difenil-1-pikrilhidrazil (DPPH) üzerindeki serbest radikal tutma etkileri ile belirlenmiştir. Ekstraksiyon işlem süresinin artmasıyla örneklerden elde edilen fenolik bileşen miktarında ve bu bileşenlerin antioksidan aktivitelerinde artış olduğu saptanmıştır. Ekstrakte edilen silimarin miktarının 0.77-1.37g/100g yağsız toz deve dikeni aralığında olduğu ve ekstraktların %30-60 aralığında DPPH inhibisyonu gösterdiği bulunmuştur.</Özetçe>
<Anahtar>Silymarin; deve dikeni; ultrason destekli ekstraksiyon; antioksidan aktivite</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>UV-C Uygulamasının Gamay Üzüm Çeşidine Ait Kalluslarda Sekonder Metabolit Üretimi Üzerine Etkileri</Başlık>
<Özetçe>Bu araştırmada Gamay (Vitis vinifera L.) üzüm çeşidine ait kallus kültürlerinde, UV-C uygulamasının sekonder metabolit birikimi üzerine olan etkileri incelenmiştir. Yaprak sapı eksplantlarından 0.5 mg/L BAP (benzil amino pürin), 0.5 mg/L (IAA) indol asetik asit, % 3 sakkaroz ve % 0.8 agar agardan oluşan B5 besin ortamında elde edilmiş olan 12 günlük kalluslara 10 ve 15 cm uzaklıktan 10, 15 ve 20 dakika süre ile 254 nm dalga boyuna sahip UV-C radyasyonu uygulaması yapılmıştır. Uygulamanın ardından kalluslar 25 °C’de ve karanlık koşullarda 0, 24 ve 48 saat süre ile inkübe edilmişlerdir. Bu süre sonunda alınan örneklerde toplam fenolik madde, toplam flavanol, toplam flavonol, antosiyanin ve karotenoit miktarları spektrofotometrik olarak belirlenmiştir. İncelenen tüm kriterlerin, UV-C radyasyonunun uygulama mesafesi, uygulama süresi ile örnek alım zamanlarından oluşan kombinasyonlara göre önemli ölçüde değiştiği belirlenmiştir. UV-C uygulamasının Gamay üzüm çeşidine ait kalluslarda fenolik bileşikler ve karotenoit birikimi üzerine dikkate değer ölçüde teşvik edici bir etkiye sahip olduğu tespit edilmiştir.  </Özetçe>
<Anahtar>Asma, kallus, UV-C, fenolik bileşik, karotenoit.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Farklı Işınlama Dozlarının Hamburger Köftelerde E. coli ve Toplam Mezofilik Aerobik Bakteri Üzerine Etkileri</Başlık>
<Özetçe>Bu çalışmada, ülkemizde önemli bir tüketim potansiyeli olan, özellikle ayaküstü yenilen gıdalar olarak adlandırılan fast food zincirlerinde yüksek miktarda tüketilen hamburger köftelerin muhafazası amacıyla ışınlama teknolojisi kullanılmıştır. Bu amaçla, dana kıymasından % 0.8 oranında NaCl içeren hamburger köfteleri üretilmiştir. Hamburger köfteleri iki gruba ayrılmış, bir grup E. coli ATCC 25922 suşu ile aşılanırken, diğer grup aşılanmamıştır. İki farklı depolama sıcaklığında ve süresinde (+4 °C’de 8 gün ve -12 °C’de 30 gün), ürünün mikrobiyel güvenlik ve kalitesinin sağlanması amacıyla uygulanan 3 farklı ışınlama dozunun (0.4 kGy; 0.8 kGy ve 1.2 kGy) toplam mezofilik aerobik bakteri (TMAB) sayısı ve Escherichia coli üzerine etkisi incelenmiştir. Yapılan çalışma sonunda, E. coli için D10 değeri 0.55 kGy olarak bulunmuştur. E. coli aşılanmamış hamburger örneklerinde gerçekleştirilen sayım sonuçlarına göre, 1.2 kGy doz uygulanmasının TMAB sayısında 2 log düzeyinde bir azalmaya yol açtığı belirlenmiştir.</Özetçe>
<Anahtar>Gıda ışınlama, hamburger köfte, E. coli</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Hasat Zamanının Nar Suyunun Şeker ve Organik Asit Bileşimleri Üzerine Etkisi</Başlık>
<Özetçe>Bu çalışmada ülkemizde ticari olarak yetiştirilen Hicaznar çeşidinin hasat zamanına göre meyve suyunun, suda çözünür kurumadde miktarı (SÇKM), pH, titrasyon asitliği (susuz sitrik asit) gibi temel özelliklerin yanında şeker ve organik asit bileşimleri tespit edilmiştir. Araştırma kapsamında analize alınan örnekler beş farklı dönemde hasat edilmiş, analiz edilen kalite karakteristikleri hasat zamanları arasında istatistiksel olarak önemli farklılıklar göstermiştir. Nar suyunun bilişiminde tespit edilen organik asitlerden sitrik, malik, okzalik ve tartarik asit miktarları sırasıyla 6.70-10.19 g/L, 0.28-0.48 g/L, 0.23-0.41 g/L, 0.03-0.09 g/L; örneklerin bileşiminde tespit edilen fruktoz, glikoz, sakkaroz ve maltoz miktarları da sırasıyla %7.69-8.34, %5.44-5.7, %0.08-0.19, %0.59-0.68 değerleri arasında dağılım göstermiştir. Araştırma hasat zamanındaki ilerlemeyle narın şeker içeriğinde artış, asitlik miktarında ise azalış olduğunu göstermiştir.</Özetçe>
<Anahtar>Punica granatum, hasat zamanı, nar suyu, şeker, organik asit</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>İşlenmiş Kalamar Ürünlerinde Sitokrom Oksidaz I Gen Dizileri Kullanılarak Tür Tayini</Başlık>
<Özetçe>İşlenmiş su ürünlerinde kullanılan türlerin tayininde moleküler yaklaşımların kullanılması, işleme sonucunda morfolojik özelliklerin kaybolmasından dolayı bir zorunluluk olarak karşımıza çıkmaktadır. Bu çalışmada, kalamar ürünlerinde kullanılan türlerin belirlenmesinde sitokrom oksidaz I gen dizilerinin karşılaştırılması yönteminden yararlanılmıştır. Ürünlerden elde edilen DNA dizileri hizalandıktan sonra Gen Bankası veri tabanındaki referans diziler ile karşılaştırılarak tür seviyesinde eşleşmeler gerçekleştirilmiştir. Ayrıca bu örnekler ve referans dizilerden elde edilen veriler kullanılarak filogenetik bir analiz de gerçekleştirilmiştir. Elde edilen sonuçlar 10 farklı üründen elde edilen DNA dizilerinin 2 farklı familyadan 7 türe ayrıldıklarını göstermektedir. Bu örneklerin 3 tanesinin ekonomik önemi yüksek olan Loliginidae familyasından, diğer 4 örneğin ise ekonomik değeri daha düşük olan Ommastrephidae familyasından oldukları tespit edilmiştir. Ürün paketlerinde bulunan etiketlerde 6 örnekte tür belirtilmezken, diğer 4 örnekte cins belirtilmiş ve bunlardan biri belirtilenden farklı olarak tespit edilmiştir.</Özetçe>
<Anahtar>DNA dizi analizi; işlenmiş su ürünleri; kalamar; moleküler tür tayini; sitokrom oksidaz I.</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Serbest Radikallerin Önemi ve Gıda İşleme Sırasında Oluşumu</Başlık>
<Özetçe>Serbest radikaller son yörüngelerinde eşlenmemiş elektron bulunduran süperoksit anyonu ve hidroksil radikali gibi aşırı reaktif kimyasal yapılardır. Serbest radikaller vücutta solunum gibi normal metabolik faaliyetler sırasında oluşarak fizyolojik düzeyde faydalı olurken; aşırı spor, enfeksiyon, radyasyon, sigara içme ve serbest radikallerce zengin gıda ile beslenme gibi olumsuz dış etkenler nedeniyle patolojik seviyeye ulaşırsa; diyabet, katarakt, kanser, kalp-damar rahatsızlıkları ve Alzheimer gibi hastalıkların oluşumuna neden olabilmektedirler. Hammaddelerde çok düşük miktarlarda bulunan serbest radikalerin miktarı gıdalara uygulanan dezenfeksiyon, boyut küçültme, ısıl işlem ve katkılama gibi işleme teknikleriyle artmaktadır. Özellikle oksijenli ortamlarda yüzey alanının artması ve yüksek sıcaklık uygulaması gıdaların oksijen bazlı serbest radikal içeriğini artırmaktadır. Hastalıkların oluşmasını önlemede ve kaliteli bir hayat sürmede en önemli önleyici faktörlerden biri de gıda güvenliğinin sağlanması ve doğru beslenmedir. Sonuç olarak gıdaların serbest radikal içeriklerini artıran aşırı işlemeden kaçınılması ve minimal işlem tekniklerin kullanılması toplum sağlığının koruması bakımından oldukça önemlidir. </Özetçe>
<Anahtar>Serbest radikal, gıda, sağlık</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Natürel Zeytinyağındaki Uçucu Aroma Bileşenleri ve Duyusal Kalite Üzerine Etkileri</Başlık>
<Özetçe>Natürel zeytinyağında bulunan uçucu aroma bileşenlerinin, zeytinyağının lezzet ve aroması üzerine etkisi oldukça önemlidir. Zeytinyağında 280’e yakın uçucu bileşen tespit edilmiş olup, bunlardan 70 kadarının aromaya direkt etkisi olduğu belirlenmiş ve zeytinyağında lezzetten sorumlu grup olarak tanımlanmıştır. Zeytinyağındaki uçucu aroma bileşenlerinin kompozisyonu, başta enzimatik reaksiyonlar olmak üzere, çevresel ve teknolojik faktörlere bağlı olarak değişmektedir. Yüksek kalitedeki zeytinyağlarında bulunan 5 ve 6 karbonlu bileşenler ile özellikle 6 karbonlu uçucu bileşenler, toplam uçucu bileşenlerin % 60-80’ini oluşturmaktadır. Natürel zeytinyağında algılanan meyvemsi, acı-yakıcı (bitter) ve keskin-buruk tatlar, duyusal kaliteyi olumlu yönde etkileyerek, tüketici beğenisini sağlamaktadır. Bu çalışmada, natürel zeytinyağında bulunan uçucu aroma bileşenleri ve oluşumları üzerinde etkili olan faktörler ile bunların yağın duyusal kalitesi üzerine olan etkileri üzerinde durulmuştur.</Özetçe>
<Anahtar>Natürel zeytinyağı, uçucu bileşenler, aroma</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Radyo Frekans Sistemi ve Gıda Sanayiindeki Uygulamaları</Başlık>
<Özetçe>Radyo frekans işlemi, hızlı ve tekdüze ısınma gözlenmesi, yüksek enerji etkinliği ve mikrodalgaya göre daha yüksek nüfuz derinliğine sahip olması gibi avantajları sebebiyle yeni ısıl uygulamalar arasında yer almaktadır. Donmuş gıdaların çözündürülmesi, hazır gıdaların ambalajda sterilizasyonu, işlenmiş et ürünlerinin pişirilmesi, fırın ürünlerinin son kurutması ve sebzelerin haşlanması gibi uygulamalarda kullanılabildiği gibi radyo frekans tanımlama (RFID) sistemiyle, gıda güvenliğinin sağlanabilmesi ve izlenebilirliğinde de kullanılmaktadır. Diğer dielektrik ısıtma yöntemlerinde olduğu gibi bu yöntemde de işlem uygulanmadan önce, seçilen gıda ürünlerinin dielektrik özelliklerinin belirlenmesi büyük önem taşımaktadır. Dielektrik özellikler, dielektrik ısıtma sırasında maddenin elektromanyetik enerjiyle ilişkisini göstermektedir. Dielektrik özellikler, frekans, sıcaklık, nem içeriği ve diğer gıda bileşenleri gibi birçok faktörden etkilenmektedir.  </Özetçe>
<Anahtar>Radyo frekans, dielektrik özellikler, radyo frekans ısıtma</Anahtar>
<Kaynak>Gıda Teknolojisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık>Etlik Piliçlerin Yemlerine İlave Edilen Kekik Yağı ve Vitamin E' nin Performans, Doku Yağ Asidi Kompozisyonu ve Raf Ömrüne Etkileri</Başlık>
<Özetçe>Bu çalışmada vitamin E ve kekik yağının etlik piliçlerde büyüme performansı, 
doku yağ asidi kompozisyonu ve raf ömrüne etkisi araştırılmıştır. Araştırmada
200 adet bir günlük Ross 308 civciv kullanılmıştır. Birinci grup kontrol grubu 
olarak ayarlanmış ve bazal yemle beslenmiştir. Diğer gruplar ise sırasıyla bazal
yeme 100 ve 200 mg vitamin E/kg (E100, E200), 100 ve 200 mg kekik yağı/kg
(K100, K200) ilave edilerek beslenmiştir. Deneme sonunda kesilen hayvanların 
göğüs ve but kısımlarında yağ asit kompozisyonları incelenmiş, ayrıca 1, 3 ve
7.günlerde TBARS değerlerine bakılmıştır. En iyi yemden yararlanma oranı
E200 grubunda görülmüştür. Yapılan analizlerde kekik yağı ve vitamin E ile 
beslenen hayvanların but ve göğüs dokularında TBARS değerlerinin düşük 
olduğu saptanmış, raf ömrünün kontrol grubuna göre olumlu yönde etkilendiği 
görülmüştür. Kekik yağı ilavesinin doymuş yağ asitleri (SFA) ve çoklu 
doymamış yağ asitleri (PUFA) miktarını azalttığını, ancak tekli doymamış yağ
asitleri (MUFA) miktarını artırdığı tespitedilmiştir. </Özetçe>
<Anahtar>Kekik yağı, vitamin E, TBARS, yağ asit kompozisyonu,
etlik piliç </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Gıda Mühendisliği</Etiket>
<Başlık> Besinlerin Muhafazasında Bazı Doğal Antimikrobiyal Sistemlerin Rolü ve Önemi </Başlık>
<Özetçe>İnsanların toplu halde yaşamaya başlamalarıyla birlikte, gıdaların korunması ve
muhafazası amacıyla güvenilir yöntemlerin uygulamaya konulması gereksinimi 
ve zorunluluğu ortaya çıkmıştır. Bu bağlamda gıda endüstrisinde hayvansal ve
bitkisel kökenli inhibitör maddeler, organik asitler ve bakteriyosinler uygulama 
alanına girmiştir.
</Özetçe>
<Anahtar>İnhibitör maddeler, bakteriyosinler </Anahtar>
<Kaynak>Gıda Kongresi</Kaynak>
<TürkçeKarakter>Sorunsuz</TürkçeKarakter>
</makale>
</data>