<?xml version="1.0" encoding="UTF-8"?>
<data>
<makale>
<Etiket>İletişim</Etiket>
<Başlık>Sinemada Minimalizm: Yankesici Üzerine Bir Değerlendirme</Başlık>
<Özetçe>Tüketim kültürüne karşı yeni bir bakış açısı geliştirmeyi amaçlayan ve aşırı yalınlığı savunan minimalizm 60’lı yıllarda Amerika’da yaygınlaşır. “İçeriği en aza indirgenmiş” anlamında kullanılan “minimal” terimi ilk olarak resim ve heykel sanatında karşılığını bulur. Resimden hareketle minimalizmin yansıması eşzamanlı olarak sinemada kurgu veya kamera hareketleri gibi sinemasal araçların aza indirgendiği filmler için gündeme gelir. Robert Bresson’un filmleri bu bağlamda kendine özgü bir radikal minimalist stile sahiptir, bu nedenle ne ana akım sinemada ne de Yeni Dalga akımı içerisinde konumlandırılırlar. Bu çalışmada yönetmenin 1959 tarihli Yankesici filminin bir değerlendirmesi yapılmıştır. Değerlendirme yapılırken Kovács’ın geç modern sinemada sınıflandırdığı stillerden “metonimik minimalizm” temel alınmıştır. Bu bağlamda kuramcının belirttiği dinamikler –ekran dışı alanın yaygın kullanımı, eksiltili anlatı stili ve üst düzeyde sakin oyunculuk tekniği– filmden örnek sahnelerle tartışılmıştır.</Özetçe>
<Anahtar>minimalizm, sinema, Robert Bresson, Yankesici</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Bollywood Sineması: Hindistan’ın Hareketli Resim Sanayii Üzerine Notlar</Başlık>
<Özetçe>Sinema, ideolojik yeniden üretim ve maddi kazanç elde etme arasındaki etkileşimi anlayabilmek için verimli bir sanat ve medya alanıdır. Bu yazıda Bollywood sinemasında yeniden üretilen ideoloji ile bu sinemanın ticari boyutu arasındaki etkileşim açığa çıkarılmaktadır. Sömürgeci ve postsömürgeci süreçte sansür ve küreselleşmenin etkileri ile Bollywood sinemasında milliyetçi bir damar inşa edilmiştir. Yazıda önce Bollywood sinemasının tarihsel gelişimi üzerinde durulmuş, sonra günümüz küresel koşullarında bu sinemanın içinde bulunduğu ticari boyut ele alınmıştır. Postsömürgeci bir toplumsal pratik olarak Bollywood sineması dolayımı ile postkolonyal devlet antisömürgeci bir milliyetçiliği yeniden üretmektedir.</Özetçe>
<Anahtar>Bollywood, kolonyalizm, postkolonyalizm, küreselleşme, antisömürgeci milliyetçilik</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Anayasa Yazım Sürecine LGBT Müdahilliğinin Merkez Medyadaki Görünümü</Başlık>
<Özetçe>Bu araştırma, 2007-2012 yılları arasında gündeme gelen sivil anayasa tartışmaları ve anayasa yazım sürecinde, LGBT (Lezbiyen, Gey, Biseksüel, Transgender) müdahilliğinin merkez medyadan görünümünü konu edinmektedir. Merkez medyanın bu konudaki haber ve kanaat aktarımını analiz etmek üç nedenle önemlidir. Birincisi, bu yolla politik aktör olarak LGBT örgütlerin anayasa yazım sürecine müdahil olma etkinlikleri ve bunun medya üzerinden dolaşıma girme biçimi izlenebilecektir. İkincisi, analiz sonuçları merkez medya söyleminin iktidar yapıları ile bağlantısını yorumlamakta işlevsel olacaktır. Ve üçüncü olarak bu bilgi hükümetin açıklamalarındaki demokrasi söylemi ile medyadaki haberler üzerinden dolaşıma giren söylem arasındaki koşutlukları ve farklılıkları değerlendirmekte olanak sunacaktır. Merkez medya çerçevesini Ağustos 2012 gazete tiraj raporundaki ilk 13 gazete ve buna ek olarak İngilizce yayın yapan iki gazete olmak üzere, toplam 15 gazete ile sınırlayan araştırmada, LGBT hareketlerin eylem ve etkinliklerinin medyada yer alma biçimi, haberler ve köşe yazıları üzerinden söylemsel olarak analiz edilecektir.</Özetçe>
<Anahtar>LGBT, politik aktör, medya, temsil, anayasa yazım süreci</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Recep İvedik: 'Kahraman'dan 'Ürün'e</Başlık>
<Özetçe>Bu makale, Recep İvedik'e ekonomi politik açıdan yaklaşmakta ve bir popüler kültür kahramanının ticari bir ürüne ve bir tüketim nesnesine dönüştürülmesinin izini sürmektedir. Recep İvedik olayı, günümüz Türkiye’sindeki medya yapılanmalarını, araçlar arası ve sektörler arası bağıntıları, medya ürünlerinin üretim, dağıtım ve tüketim süreçlerini gözlemlememize yarayacak zengin bir malzeme sunmaktadır. Çalışmada, tiplemenin televizyon, sinema ve reklam mecraları üzerindeki yolculuğu bu açıdan değerlendirilmiştir. Kuramsal çerçeveyi çizen literatür, güncel verileri sunan makale ve söyleşiler, Recep İvedik filmlerinin yapım ve senaryo ekibi ile gerçekleştirilen görüşmeler araştırma kaynakçasını oluşturmaktadır.</Özetçe>
<Anahtar>Recep İvedik, ekonomi politik, televizyon, sinema, reklam</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Ulusu Eğitmek: İki Dünya Savaşı Arası Dönemde Eğitici Sinema </Başlık>
<Özetçe>Sinema ilk döneminden itibaren eğitici bir rol de üstlenmiştir. Bu çalışma, iki dünya savaşı arası dönemde eğitici filmlerde işlenen konuları, bu konuların dönemin düşünce iklimiyle, siyasal, iktisadi ve toplumsal koşullarıyla olan ilişkisini, filmleri mümkün olduğunca geniş kitlelere ulaştırmak için oluşturulan örgütlenmeleri ve kullanılan yöntemleri incelemektedir. Çalışmada varılan sonuç, farklı alanları kapsasa da eğitici filmlerde işlenen konuların birbirini tamamladığı ve bir bütünü oluşturan bu parçaların ortak amaçları olduğudur. Bu amaçlar, toplumsal bir vücut olarak düşünülen ulusun bugününe ve geleceğine dönük yapılanma, onun niceliksel ve niteliksel olarak yeniden canlanması ve kültürel bir dönüşüm için hükümet politikaları doğrultusunda ulusu eğitmektir. İki dünya savaşı arası dönemde eğitici sinema, siyasal rejiminin niteliğinden bağımsız olarak birçok ülkede ulusal dönüşüm projesinin parçasıdır.</Özetçe>
<Anahtar>eğitici sinema, iki dünya savaşı arası dönem, propaganda, ulusal dönüşüm, toplumsal eğitim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Güvenli İnternet Hizmeti Uygulaması’nın Yazılı Basında Sunumu: Haberlerdeki Aktörler ve Çerçevelemeler</Başlık>
<Özetçe>2011 yılında Bilgi Teknolojileri ve İletişim Kurumu (BTK) tarafından Türkiye’de internete girişi merkezi bir filtreleme sistemiyle düzenleyen Güvenli İnternet Hizmeti Uygulaması (GİHU) hayata geçirildi. Kamuoyunda “internete filtre uygulaması” ya da “internete sansür” olarak da anılan GİHU, ülke genelinde ateşli tartışmaların yaşanmasına ve toplumsal bir muhalefetin doğmasına neden olurken, ülke dışından eleştirilerin de hedefi oldu. Bu çalışma dört ulusal gazetenin GİHU’ya ilişkin tartışma, bilgi ya da enformasyon içeren haber ve köşe yazılarında yer alan aktörleri ve kullandıkları çerçeveleri incelemeyi amaçlamaktadır. Özellikle gazetelerde yer verilen aktörlerin konuyu çerçevelemek için kullandıkları söylemleri incelemeyi hedefleyen bu çalışmada, aktörlerin ve çerçevelerin incelenmesinde içerik analizi yöntemi kullanılmıştır.</Özetçe>
<Anahtar>Güvenli İnternet Hizmeti Uygulaması, çerçeve analizi, yazılı basın, internete filtre uygulaması, kamusal alan</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Evlilik Pratiklerinin Dönüşüm/Yeniden Üretim Sürecinde Evlendirme Programları</Başlık>
<Özetçe>Bu makalede Türkiye’de 2007 yılından itibaren yayınlanmaya başlayan, evlendirme programları olarak adlandırdığımız televizyon programlarının toplumsal cinsiyet rollerini ve evlilik pratiklerini nasıl dönüştürdüğü sorgulanmıştır. Bu programların en önemli özelliği, evliliğin kurulmasında kurgunun, nasıl bir gerçeklik referansına dönüştüğünü bize göstermesidir. Evlendirme programları öncelikle kendilerini özgür eş seçimi söylemi üzerinden kurgulamaktadır. Ancak bu özgürlük söylemi kadın-erkek ilişkilerinin özgürleşmesi anlamına gelmez, çünkü bu programlar toplumsal cinsiyet rollerinin bir yeniden üretim alanını oluşturan evliliği teşvik ederek onları güçlendirmektedir. İlk olarak programların vaat ettiği özgür eş seçimi ve aşk evliliği aslında farklı biçimlerde görücü usulü evliliği yeniden üretmektedir. İkinci olarak bir yandan evlendirme programları evlilik pratiklerinin bir strateji alanı oluşturduğu evlilik piyasasından dışlanmış aktörleri piyasanın içine çekmekte, diğer yandan kendi dışlanan aktörlerini yaratmaktadır. Son olarak bu programlar evlilik pratiklerini teknik bir bilgiye dönüştürüp, standartlaştırmakta ve katılımcıları için güven imgesi yaratarak evliliğin kurumsallığını pekiştirmektedir.</Özetçe>
<Anahtar>evlilik, aşk, televizyon, toplumsal cinsiyet, yeniden üretim, evlilik piyasası</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Nazi Hükümetinin Türk Basını Hakkındaki Değerlendirmeleri (1935-1944)</Başlık>
<Özetçe>Alman Dışişleri Bakanlığı belgelerine göre NSDAP hükümetinin Türk basını ile ilgili değerlendirmelerinin ilki 1935 yılına, sonuncusu da Mayıs 1944 tarihine aittir. Türk basını ile ilgili değerlendirmelerin yer aldığı belgeler, savaş öncesinde çok az sayıdayken, savaşla birlikte artmış ve 1941 yılında doruğa ulaşmıştır. Alman hükümeti, Türk basınının hükümetin kontrolünde olduğunu bilmesine rağmen, Nazi aleyhtarı tavrını değiştirmek için bir miktar parayı rüşvet olarak vermeyi dahi planlamıştır. Bunun yanında bir kısım Türk basın mensuplarının Hitler ve NSDAP hükümetine karşı eleştirileri, Almanya’nın Bulgar topraklarını işgal edip Türk topraklarına yakınlaşması üzerine hükümetin baskısıyla azalmış, fakat son bulmamış, hatta II. Dünya Savaşı’nın sonuna kadar sürmüştür. Türk hükümeti ise Türk-Alman diplomatik ve ticari görüşmelerinde, Alman hükümet yetkilileri ve diplomatlarının uyarıları üzerine, duruma göre hareket ederek bazen basını kontrol edeceği sözünü verirken bazen de basın özgürlüğü açısından bunun mümkün olamayacağını ileri sürmüştür. Bu çalışmada, 1935-1944 yıllarına ait Alman belgelerinden yola çıkılarak NSDAP yönetiminin Türk basını ile ilgili değerlendirmeleri incelenmektedir.</Özetçe>
<Anahtar>NSDAP, Türk basını, II. Dünya Savaşı, Alman Dışişleri Bakanlığı belgeleri, Papen, Ribbentrop, Menemencioğlu, Saraçoğlu</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>17. Yüzyıl Hollanda Toplumu ve Resim Sanatı Üzerine: Bakış, Üslup ve Yorumlama</Başlık>
<Özetçe>Bu çalışmada modernlik ve görsellik arasındaki ilişki incelenmekte; imgeler ve toplumsal yapılar arasındaki bağlantıların tarihsel bir çerçeve içinde nasıl anlamlandırıldığı ve bu anlamlandırma sürecinin hangi yöntemsel araçlarla mümkün olduğu tartışılmaktadır. Bu çalışmanın odağında, günlük hayatın imgesel yansımaları olarak resimler yer almaktadır. Tartışma, günlük hayat ve imge ilişkisinin belirgin bir şekilde ortaya çıktığı 17. yüzyıl Hollanda toplumuna ve dönemin resim sanatına odaklanmaktadır.</Özetçe>
<Anahtar>modernite, üslup, ikonografi, tür resmi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Kadın Yöneticilere İlişkin Sosyal Temsiller: Bankacılık Sektörüne Yönelik Bir İnceleme</Başlık>
<Özetçe>Sosyal temsiller konusu 1961’den sonra Moscovici’nin çalışmalarıyla önem kazanmıştır. Bireyler çevrelerini farklı bir şekilde algılayıp farklı bir şekilde davranırlar. Bunun nedeni, zihinlerde şekillenen temsillerin davranışlara yön vermesidir. Bu çalışma, üst düzey yönetimin çoğunlukla erkeklerden oluştuğu banka sektöründe kadın yöneticilere ilişkin sosyal temsilleri analiz etmeyi amaçlamaktadır. Sonuçlar, kadın ve erkek çalışanlar arasında kadın yönetici temsillerine ilişkin bazı niteliksel farklılıklar göstermektedir.</Özetçe>
<Anahtar>sosyal temsiller, kadın yöneticiler, bankacılık sektörü</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Tüketimin Küreselleşmesi ve Tüketim Tapınakları: Postmodern Panayır Yerlerinde Alışveriş</Başlık>
<Özetçe>Bu çalışma, küreselleşme ve tüketimin küreselleşmesi olgularından yola çıkarak alışveriş merkezlerinin sosyo-kültürel yaşamda görülen değişikliklerle beraber tüketim alışkanlıklarında meydana gelen değişimlere etki ediş biçimlerine vurgu yapmaktadır. Çalışma, tüketimin küreselleşmesi sonucunda postmodern panayır yerleri olarak ifade edilen alışveriş merkezleri ve buralarda oluşturulan yaşam/tüketim tarzlarının anlaşılabilmesini amaçlamaktadır. Çalışma, Türkiye’deki alışveriş merkezleri ve tüketim konularında var olan sınırlı sayıdaki literatürde ortaya konan verileri, zamandizisel, genel ve analitik bir biçimde ve fenomenolojik bir yaklaşımla ele almaktadır. Çalışma, alışveriş mekânlarının tüketiciyi denetim altına alarak tüketimi kolaylaştırmak amacıyla bilinçli olarak tasarlanmış işlevsel bir forma sahip olduğu; yeni tüketim mekânlarının bireyleri yaşamak için sahip olmaları gerekenin ötesinde, yalnızca istediği için birçok mal ve hizmet tüketmeye yönelten ve onlara yeme-içme, eğlence vb. farklı olanaklar sunan, bu arada kapitalizmin varlığını sürdürmesini sağlayan “kapalı sosyal mekânlara” dönüştükleri bulgusu ile sona ermektedir.</Özetçe>
<Anahtar>küreselleşme, tüketimin küreselleşmesi, tüketim toplumu, alışveriş merkezi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Profesyonel Haber Medyasında Yurttaş Katılımı: CNN Türk - Haberim Örneğinde Katılımcı Gazeteciliğin Sınırları</Başlık>
<Özetçe>Profesyonel haber kuruluşları, kullanıcı tarafından üretilen içeriğin yükselişi eğiliminden giderek daha fazla etkilenmekte, katılımcı gazetecilik olarak tanımlanan model içinde bu içeriği elde etmek ve haber üretim süreçlerine dahil etmek için çeşitli girişimlerde bulunmaktadır. Bu çalışma, tamamen kullanıcılar tarafından üretilen haberlerle oluşturulan ve Türkiye’deki tek kurumsal katılımcı gazetecilik projesi olan CNN Türk - Haberim’i konu almaktadır. Çalışma, bir taraftan kurum olarak CNN Türk’ün ve CNN Türk çalışanı gazetecilerin kullanıcı tarafından üretilen içeriğe nasıl baktıklarını ve bu içeriği nasıl kullandıklarını, diğer taraftan da yurttaşların CNN Türk’ün haber üretim süreçlerine ne tür içeriklerle ve ne boyutta katıldıklarını araştırmaktadır. Araştırma kapsamında CNN Türk Haberim editörü ile yapılan derinlemesine mülakattan ve sitede yer alan haberlerin içerik analizinden elde edilen veriler, haberlerde tespit edilen bazı sorunlara rağmen internet kullanıcılarının bu site üzerinden haber üretim süreçlerine katılabilmelerinin önemli bir kamusal imkân olduğunu, ancak gazeteciler ve kullanıcılar arası ilişkilerde radikal bir dönüşümün yaşanmadığını ortaya koymaktadır.</Özetçe>
<Anahtar>kullanıcı tarafından üretilen içerik, katılımcı gazetecilik, yurttaş gazeteciliği, CNN Türk Haberim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Halkla İlişkiler Perspektifinden Kurumsal Vatandaşlık Anlayışına Bir Bakış</Başlık>
<Özetçe>Çağımızda özellikle büyük ölçekli firmaların paydaşları nezdinde itibar kazanmalarında ve bu itibarı sürdürebilmelerinde, kurumsal sorumluluk bilinci oldukça önemli hale gelmiştir. Birçok firma, iş planlarının ve kuruluş felsefelerinin doğal parçaları olduğunu iddia ettikleri kurumsal vatandaşlık uygulamalarına ne kadar çok önem verdiklerini çeşitli yollardan göstermeye çalışmaktadırlar. Kurumsal vatandaşlık, şirketlerin toplumsal rollerini ifade eden bir terim olarak önce yönetim literatüründe ortaya çıkmışsa da, son yıllarda halkla ilişkiler literatürünün ve uygulamalarının muteber bir parçası olmuştur. Bu makalede, öncelikle kurumsal vatandaşlık kavramı irdelenmiş, ardından halkla ilişkiler ile kurumsal vatandaşlık arasındaki bağlantı iş hayatından örnekler eşliğinde teorik olarak tartışılmıştır ve her iki kavramın birbiriyle nasıl örtüştükleri ortaya konmaya çalışılmıştır.</Özetçe>
<Anahtar>kurumsal vatandaşlık, halkla ilişkiler, kurumsal sorumluluk</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Erzurum Yerel Gazetelerinin Hizmet Etkinliklerinin Veri Zarflama Analizi (VZA) Yöntemiyle Ölçülmesi</Başlık>
<Özetçe>Yerel basın kuruluşları, toplumsal, kültürel ve katılımcı demokrasiye ilişkin bilinen işlevlerinin yanı sıra, aynı zamanda faaliyette bulundukları il ve bölgelerin sorunlarını belgelemek açısından da ciddi yerel tanıklık konumuna sahip kitle iletişim araçlarıdır. Günümüzde yerel gazetelerden yerel ve katılımcı demokrasinin sağlıklı gelişimine katkıda bulunması, yayınlandığı kentin sorunları ve çözüm yollarını tartışan bir platform sağlaması, proaktif yönelimli bir kamuoyu oluşturması ve ulusal/küresel medya içeriklerine karşı alternatif bir habercilik anlayışını güçlendirmesi beklenmektedir. Ancak, yerel gazeteler uzun yıllardır, başta ekonomik ve teknolojik sorunlar olmak üzere, pek çok olumsuz etkiyle mücadele ederek yaşama savaşı veren kurumlara dönüşmüş durumdadır. Yasal sorunlara ek olarak, küresel ve yaygın medyada yaşanan yöndeşme sorunu -içerik ve hizmet yöndeşmesi, teknolojik ve endüstriyel yöndeşme, vb.-, sermayenin yetersizliği ve basın dışı sermaye yapısından kaynaklanan sorunlar, teknik altyapı ve nitelikli eleman istihdamı sorunu, düşük tiraj, reklam ve ilan gelirlerinin yetersizliği, haber ve görsel malzeme temininde karşılaşılan zorluklar gibi birbiri içine geçmiş pek çok temel sorun yerel basının önemli işlevlerini yerine getirememesine yol açmaktadır. Bu çalışmayla Erzurum’da faaliyet gösteren yerel basın kuruluşlarının hizmet etkinlikleri ve performans göstergeleri Veri Zarflama Analizi (VZA) yöntemiyle tespit edilerek, kurumsal gelişimlerine katkı sağlamak amaçlanmaktadır.</Özetçe>
<Anahtar>yerel basın, Erzurum yerel basını, hizmet etkinliği, performans göstergeleri, VZA</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Kamusallık, Toplumsal Katılım ve Medya: Kadın Programları Etnografisi</Başlık>
<Özetçe>Bu çalışmada kamusallık toplumsal eşitlik ve kültürel çeşitliliğin bir arada olduğu, zaman ve mekan sınırlamalarını aşan, kişilerin “kendi sesleriyle” konuşabildiği, farklı fikirlerin müzakere edildiği ve karşıtlıkların üretici bir aradalığının tesis edildiği bir katılım olanağı olarak kabul edilmektedir. “Herkese ulaşan, farklı sınıf ve gruplara aynı kamusal diyaloga katılma fırsatı veren bir medya, ana akımtecimsel medya söz konusu olduğunda ne kadar mümkündür?” sorusu etrafında örülen bu çalışmada, “sıradan insan”ın kendi öyküsünü anlattığı, izleyicinin var olan konuşmaları seyretmekten çıkıp, ele alınan meselelere yorumlarıyla aktif olarak katıldığı “izleyici tartışma programları” kategorisinde değerlendirilebilecek “gündüz kuşağı kadın programları”, yukarıda özetlenen argümanlar ışığında etnografik incelemeye tabi tutulmaktadır. Çalışmanın amacı kamusallık, sosyalleşme gibi kavramlar etrafında gündüz kuşağı programlarının katılımcılarının kendilerini bu programlarda nasıl konumlandırdıklarını, oluşturdukları sosyal ortamın politik bir kamusal alana olanak sağlayıp sağlamadığı sorgulamasıyla tartışmaktır.</Özetçe>
<Anahtar>kamusal alan, gündüz kuşağı programları, medya ritüelleri, medya etnografisi, izleyici katılımı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>"Star-Marka" Stratejisiyle Yapılan Televizyon Reklamlarının Marka Farkındalığı ve Marka Sadakati Oluşturma Sürecindeki Rolü ve Etkisi</Başlık>
<Özetçe>Günümüzde markaların istilasına uğramış bir çağda yaşamaktayız. Aynı ürün veya hizmetle ilgili hemen her gün ortaya çıkan rakipler, yeni ve daha yaratıcı pazarlama taktikleriyle tüketici tercihlerini etkilemeye çalışmaktadırlar. Hiç şüphesiz, bu süreçte işletmeler açısından nihai amaç marka olmaktır. Marka eskiden bir logo ve/veya bir ürünün adıyken bugün ürünün adından daha öte, benzersiz kimlikleri ve kaliteleri kapsayan, neredeyse mistik bir kreasyondur. Başka bir deyişle marka, tüketicinin satın aldığı ve doyum sağladığı bir dizi nitelik vaadidir. Nitelikler somut veya görünmez, akılcı ya da duygusal olabilir. Sonuçta marka, işletmeyle müşteri arasında karşılıklı ilişkiye dair bir söz veya kalite güvencesidir. Bugün markalaşma sürecinde en yaygın kullanılan uygulamalardan biri ürün-star eşlemesine dayanan reklam stratejisidir. Bu çalışmamızla, bu stratejinin marka farkındalığı (tanınırlığı-hatırlanırlığı) ve marka bağlılığına etkisi araştırılmıştır. Bu kapsamda marka-ünlü eşleşmesiyle yapılmış on farklı televizyon reklamı örneklem olarak seçilmiş, Elazığ ilinde 500 deneğe anket tekniği uygulanmış ve sonuçlar SPSS paket programıyla değerlendirilmiştir.</Özetçe>
<Anahtar>marka, star, televizyon reklamı, marka farkındalığı, marka bağlılığı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Parti İçi Demokrasi ve Siyasal İletişime Katkıları</Başlık>
<Özetçe>Demokrasinin işleyişine ivme kazandıracak olan siyasal partilerdir. Siyasal iletişimi başlatacak, kitlelere projeleri ve politikaları anlatacak, onları kendi yanlarına çekecek ve siyasal katılıma motive edecek olan da siyasal partilerdir. Dolayısıyla öncelikle siyasal partilerin demokratik yapılanmaya sahip olması gerekmektedir. Demokratik yapılanmanın en önemli göstergesi de parti içi demokrasinin varlığıdır. Parti içi demokrasinin işletilebildiği ve demokratik bir örgütsel yapının varlığı oranında, kitlelere yönelik siyasal iletişimin başarı düzeyi yükselmektedir. Tek adama ya da lidere bağlı siyaset anlayışının yerleşik olduğu ve maalesef hiçbir biçimde değiştirilemediği ülkelerde, doğal olarak siyasi kararlar, yapılacak eylem planları ve kitlelerle gerçekleştirilecek siyasal iletişim de yine yalnızca lider odaklı gerçekleşmektedir. Dolayısıyla parti, liderin çok arkasında kalmakta ve sadece liderin kararlarını bekleyen dev bir organizasyon haline dönüşerek atıl kalmaktadır. Lider, siyasal iletişim sürecinin en önemli öğesi olan politik aktör olarak sistemin işleyişi nedeniyle daha fazla göz önünde olmaktadır. Politik aktörlerin ideolojik yönlerinin siyasal iletişim süreçlerini nasıl etkilediği ise önemli bir tartışma konusudur.</Özetçe>
<Anahtar>iletişim, siyasal iletişim, kitle iletişim araçları, politik aktörler ve lider, parti içi demokrasi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Gündelik Yaşam ve Sosyal Paylaşım Ağları: Twitter ya da "Pıt Pıt Net"</Başlık>
<Özetçe>Bu çalışma, sosyal paylaşım ağlarından Twitter'ın gündelik yaşamla ilişkisi üzerinedir. Gündelik yaşamın akışı içinde kullanıcıları içeriği tüketen üreticiler olarak kabul ederek, Twitter'ın hangi amaçla, ne sıklıkla, nasıl kullanıldığı ve bu yeni iletişim ortamının kullanıcılar tarafından nasıl anlamlandırıldığı çalışmanın odak noktalarını oluşturmaktadır. Ayrıca, Twitter'ın, kullanıcıların gündelik yaşam rutinleriyle nasıl ve hangi araçlarla iletişime geçip bir rutine dönüştüğüne de bakılmıştır. Bu soruların yanıtlanabilmesiamacıyla çoklu yönteme başvurulmuştur: 1) Araştırmaya katılan kullanıcıların Twittersayfa içerikleri, katılımcı gözlem tekniğine başvurularak taranmış, 2) Bu süreçte elde edilen nitel veriler, yarı-yapılandırılmış, açık uçlu görüşmelerden elde edilen verilerle birlikte analiz edilmiştir. Elde edilen nitel veri setleri, tematik kategorilere ayrılarak ve etnografik bir perspektiften yorumlanmıştır. Analiz aşamasında Twitter kullanma pratiğinin süre, içerik, sıklık gibi nicel boyutları da dikkate alınmıştır. Araştırma sonucunda Twitter ve gündelik yaşam arasında karmaşık ve etkileşimli bir ilişki olduğu ve Twitter kullanımının makro, homojen bir kullanım pratiği olmaktan çok, her bir kullanıcının daha mikro düzeyde, bireysel bir kullanım biçimi geliştirdiği saptanmıştır.</Özetçe>
<Anahtar>gündelik yaşam, internet, sosyal paylaşım ağları, Twitter</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türk Sinemasının Görünmeyen Öznesi: İşçiler</Başlık>
<Özetçe>Türk sinemasında 1950'lerle başlayan ticarileşme süreci bir sinema dili yaratma çabasına da tanıklık eder. 1970'li yıllarda etkinliğini kaybeden Yeşilçam dönemigerçekçibiranlayışı da ortaya çıkarır. Bu süreçte üretilen filmler sanayileşme ile birlikte şehirlerde önemli bir toplumsal kesim olarak ortaya çıkmaya başlayan "işçi" kahramanı da sinemaya taşır. 1980'lerden günümüze ise neoliberal ekonomik politikaların sonuçlarının damgasını vurduğu bir dönem olur. Peki bu işçi-kahramanlar nasıl temsil olunmaktadır? Günlük yaşamları, ekonomik-sendikal-siyasal sorunları bağlamında mı yoksa yalnızca fonun bir parçası olarakmı ele alınmaktadırlar? Bir-ikiayrıksı örnekdışında işçilerin gündelik yaşamlarının ve sorunlarının sinemamızda kendisine yer bulamamasının nedenleri nelerdir? 1980'lerle beraber işçi sınıfının daraldığını, parçalandığını savunan "orta sınıflaşma" yaklaşımlarının yarattığı kültürel ortamın bu sürece etkisi var mıdır? Tüm bu sorulara yanıtaramaya çalışan bu çalışmada film örnekleri üzerinden gidilerek bu tartışmaya katkıda bulunulmaya çalışılacaktır.</Özetçe>
<Anahtar>işçi sınıfı sineması, Türk sineması</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Sanayi Kuruluşlarının Kurumsal Sosyal Sorumluluk Anlayışlarının İncelenmesine Yönelik Bir Araştırma: Kocaeli İli Sanayi Kuruluşları Örneği</Başlık>
<Özetçe>İSO tarafından yapılan "Türkiye'nin 500 Büyük Sanayi Kuruluşu" anketi, bu araştırmanın evreni olarak belirlenmiştir. Araştırmada, İSO'nun web sitesinden Kasım 2008'de temin edilen 2007 listesi esas alınmış ve örneklem, listede yer alan Kocaeli'ndeki 84 sanayi kuruluşu arasından ilk beş kuruluşun seçilmesiyle belirlenmiştir. Çalışmanın sorunsalı, kuruluşlar bünyesinde iletişim çalışmalarının profesyonelce yapılıyor olmasını gerektirmektedir, ancak ilk beş sıradaki kuruluştan birinin bu standarda uymaması nedeniyle örneklem listenin altıncı sırasındaki kuruluşu da kapsayacak şekilde genişletilmiştir. Örneklemi oluşturan kuruluşların Türkiye'deki sanayi yatırımlarının tümünü temsil etmesi mümkün değildir. Ancak örneklemin ilk iki sırasında yer alan kurumların, Türkiye sıralamasında da birinci ve ikinci konuma sahip olmaları araştırmada elde edilen verileri dikkat çekici kılmaktadır. Sanayi kuruluşlarının sosyal sorumluluk anlayışlarını incelemeye yönelik bu araştırmada; iletişim yöneticileriyle niteliksel derinlemesine mülakat yöntemi seçilmiş, bulgular bilgi kaynaklarının özgün ifadelerine bağlı kalarak anlatısal (ifadesel) yöntemle değerlendirilmiştir.</Özetçe>
<Anahtar>kurumsal sosyal sorumluluk, sanayi kuruluşları, Kocaeli</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Doğrudan Pazarlama Reklamlarının Etkisi</Başlık>
<Özetçe>Bütünleşik pazarlama iletişiminin bileşenlerinden birisi konumunda bulunan doğrudan pazarlama, hedef kitleye bireysel olarak ulaşabilme ve onların tepkileriniölçümleyebilme niteliğine sahiptir. Kataloglar, epostalar, doğrudan pazarlama ve doğrudan tepki reklamları ve telefonla ulaşma doğrudan pazarlama kapsamında yeralan çalışmaların başlıcalarıdır. Bu doğrudan pazarlama araçlarından birisi olan doğrudan pazarlama reklamlarının temel işlevi ise dağıtım kanallarının çalışmalarını destekleme, doğrudan satışı arttırma ve müşteri sadakati yaratmadır. Bu tür reklamlar için kimi zaman kitlesel ortamlar kimi zaman için bireysel ortamlar kullanılır. Bu çalışmada, gerek biçimsel ve içeriksel özellikleri gerekse konumlandıkları reklam ortamları açısından doğrudan pazarlama reklamlarının, önemli hedef kitlelerinden birisi konumunda olan üniversite öğrencileri üzerindeki etkisini farklı boyutları ile incelemek amaçlanmaktadır.</Özetçe>
<Anahtar>doğrudan pazarlama reklamı, reklam, halkla ilişkiler</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Etnik Pazarlama ve Etnik Reklamcılık</Başlık>
<Özetçe>Her şeyin müşterinin isteklerine ve ihtiyaçlarına göre şekillendiği günümüz dünyasında bu isteklerin ve ihtiyaçların nelerolduğunu saptamak ve buna göre entegre pazarlama faaliyetleri gerçekleştirmek markalara önemli birrekabet avantajı yaratmaktadır. Özellikle kültürel yönden çeşitlilik gösteren ülkelerde tüketicilere istediği ve ihtiyacı olan şekilde seslenmek söz konusu pazarlama amaçlarına ulaşmayı kolaylaştırmaktadır. Bu noktada o ülkede yaşayan insanların kültürel kimliklerinin göz ardı edilmemesi ve buna göre etnik pazarlama faaliyetlerinin planlanması, markalar için bir gereklilik halini almıştır. "Etnik Pazarlama ve Etnik Reklamcılık" başlıklı bu makalede, literatür taraması yapılarak öncelikle etnik kimlik kavramı açıklanacak, ardından etnik pazarlama ve etnikreklamcılığın dünyadaki gelişimi ve etnik kimliğin pazarlama, reklam ve markalar dünyası için nasıl bir öneme sahip olduğu ortaya konmaya çalışılacaktır.</Özetçe>
<Anahtar>etnik kimlik, etnik pazarlama, etnik reklamcılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İmaj, Gösteri ve Tüketim Toplumunun Eleştirel Analizi: İmaj Katili </Başlık>
<Özetçe>Gerçeklik ile simgesel biçimleri arasındaki ilişki, tarihsel ve toplumsal nitelikli bir temsil ilişkisidir. Günümüzde dijital teknolojinin yaygınlaşmasıyla birlikte gittikçe artan oranda bu temsil ilişkisinin niteliği değişmiş, geleneksel temsil sistemlerinin yerini reprodüksiyona dayalı, nesnesi ile bağını koparmış temsil sistemleri almaya başlamıştır. Medya tarafından üretilen gerçeklik, temel gerçeklik haline gelmiş; nesnel gerçeklik hakikat zemini olma niteliğini yitirmiştir. Elektronik medya ile bağlantılı olarak gündeme gelen ve sanal olanın lehine gelişen imgesel dönüşüm süreci yansız değildir; küresel nitelikli, tüketim ve gösteri merkezli geç kapitalist kültürün egemen değerleriyle, onun yeniden üretimiyle ilişkilidir. Behiç Ak’ın İmaj Katili adlı oyun metni, yaşanan bu imgesel dönüşüm sürecini, tüketim ve gösteri merkezli bir kültürün dönüşümü ile eleştirel olarak ilişkilendiren bir metindir. Bu çalışmada, imge ve simülasyon sistemlerine yaslanan tüketim çağının İmaj Katili’nde nasıl temsil edildiği üzerinde durulmuştur. Bu noktada, sermaye ve iktidar ilişkilerini içeren, ekonomi-politik vurguya sahip daha geniş bir toplumsal bağlamı dikkate alan eleştirel yaklaşımlara başvurulmuştur.</Özetçe>
<Anahtar> imge ve simülasyon kültürü, gösteri ve tüketim toplumu, eleştirel yaklaşım, teknolojik perspektif, İmaj Katili</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Gerçekle Yakın İlişkiler: Mike Leigh Filmleri</Başlık>
<Özetçe>Bu makalede, İngiliz film yönetmeni Mike Leigh’in filmleri, temel mizansen öğelerine ve Leigh’in film yönetimiyle ilgili yaklaşımının anlatım yapısı özelliklerine odaklanılarak metinsel ve bağlamsal olarak incelenecektir. Leigh’in çalışmalarına sürekli yöneltilen üç eleştiri yeniden ele alınacaktır: Alt-sınıf karakterlere yönelik gözle görülür alçakgönüllü bir tavır, kadın karakterlerde stereotip kullanımına yönelik eğilim ve hikayelerin içinde varolan daha geniş politik konulara yönelik ilgisizlik. Söz konusu yeniden değerlendirme temelinde, yönetmenin filmle “gerçeği yakalama” doğrultusundaki belirtilen amacının ne derece gerçekleştiği belirlenmeye çalışılacaktır. Bu konu, zorunlu olarak sanatta gerçekçilikle ilgili epistemolojik tartışmalara yönelik birtakım çıkarımları da kapsamaktadır. Makalenin vardığı sonuç, yönetmenin kendine özgü hazırlanma, tekrarlama ve doğaçlama yöntemlerinin Leigh filmlerindeki karakterlerin, ilişkilerin ve diyalogların son derece gerçekçi sunumunun temel kaynağı olduğu yönündedir.</Özetçe>
<Anahtar>temsil etme, doğaçlama, ideoloji, toplumsal gerçekçilik, Mike Leigh</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Yeni Güzellik İkonları: İnsan Bedeninin Özgürlüğü mü, Mahkûmiyeti mi?</Başlık>
<Özetçe>Günümüzde, giderek küreselleşen güzellik olgusu evrensel güzellik ikonları yaratmaktadır. Kadınlar, güzellik endüstrisi tarafından çeşitli yollarla empoze edilen bu ideal ölçülere kavuşmak için türlü yollara başvurmaktadır. Aslında, kadınlar söz konusu güzellik ikonlarına tam olarak benzeyemeyeceklerini de bilirler, ancak, medya ve özellikle tüketim kültürünün baskılarına boyun eğerler ve güzellik endüstrisi ve tüketiciler arasındaki bu kısır döngüde adeta gönüllü kurban olarak yerlerini alırlar. Günümüzde kadınlar, yeni estetik teknolojilerinin sağladığı imkanlar karşısında neredeyse masum kalan kozmetik ürünleriyle tatmin olmamaktadırlar. Estetik ameliyatların yeni yöntemlerle, giderek ucuzlaması, daha kısa sürelerde ve daha az acı çekilerek ve daha ucuza yapılması çok büyük talep yaratmaktadır. Bu makalede, kadın ve güzellik ilişkisinin kuramsal arka planı alan araştırmasıyla desteklenmiştir. Araştırmada, estetik ameliyat yaptırmış olan 30 kadınla derinlemesine mülakat yöntemiyle görüşülmüş ve onların güzellik algıları ortaya konmaya çalışılmıştır. Güzellik ve kişisel bakım endüstrisi sürekli bir biçimde kadının narsist, mazoşist ve kırılgan doğa özelliklerini hedefleyen ve sömüren yeni estetik müdahaleleri devreye sokarak yeni tüketim alanları yaratmaktadır. Güzellik endüstrisi bir yandan ideal beden ölçülerine sahip ikonlar yaratırken, kadınlara, yeni teknoloji ve yöntemler aracılığıyla güzel olma şansını vermektedir. Böylece kadınlar, güzellik içgüdüsü ve popüler kültür endüstrisinin dayattığı geçici ve yapay mutluluğa gönüllü olarak katılmaktadırlar.</Özetçe>
<Anahtar>kadın, güzellik endüstrisi, estetik teknolojileri, tüketim toplumu, popüler kültür</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Gözlemlerden Eylemlere: Türkiye'de Cinsiyetçi Olmayan Bir Medyaya Doğru...</Başlık>
<Özetçe>Türkiye'de, 90'lı yıllarla birlikte yeni bir ekonomi politik çerçevesinde yapılanmaya başlayan medya, gerek bu yapısal dönüşümün etkisi, gerek genel siyasal — toplumsal egemen söylem doğrultusunda, gazete manşetlerinden, televizyon dizilerine çok farklı metinlerde kadınları temsil etme biçimleriyle, kimi zaman ciddi hak ihlallerine varacak bir tutum sergilemektedir. Farklı kadın örgütlerinin medyada cinsiyetçi söylemin sürekli yeniden üretilmesine karşı duracak bir yapılanmaya destek vermesi ise 2006 yılının sonlarına denk düşmektedir. Burada bulgularını paylaşacağımız araştırma, konunun bu iki boyutunu irdelemeyi amaçlamaktadır. İlk bölümde, hem belli başlı dört medyadan (basın, radyo, televizyon ve internet) önem derecesi doğrultusunda saptanan metin türleri içinde kadınların ne oranda ve hangi biçimlerde temsil edildiği medyalar arası karşılaştırmaya da olanak verecek biçimde söylem analizi tekniğiyle çözümlenmiş; hem de aynı karşılaştırmalı perspektiften hareketle kadın çalışanların farklı medyalardaki konumları irdelenmiştir. Çalışmamızın ikinci bölümünde ise, 2007 yılında kurulan ve özgül amacı medyada cinsiyetçilikle mücadele olan MEDİZ'in (Kadınların Medya İzleme Grubu) örgütsel tarihi ve çalışma biçimleri, niteliksel-etnografik yöntem aracılığıyla (katılımcı gözlem, derinlemesine görüşme), ek bir paradigma olarak bilgisayar dolayımlı iletişimin sağladığı toplumsallaşma, dayanışma ve örgütlenme olanaklarının da incelenmesiyle bir arada değerlendirilmiştir. </Özetçe>
<Anahtar>toplumsal cinsiyet ve medya, feminist örgütlenmeler, MEDİZ (Kadınların Medya izleme Grubu), ağ toplulukları, bilgisayar dolayımlı iletişim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İngiliz Kostüm Dramalarında Nostalji Feminizme Karşı</Başlık>
<Özetçe>Bu makale son yirmi beş yılda yapılmış örnekler üzerinden kostüm drama (daha çok İngiliz) olgusunu ve "dönem" filmi olarak adlandırılan filmler üzerine olan kuramsal tartışmayı incelemektedir. 1980'lerin ve 1990'ların eleştirmenleri, söz konusu dönem filmlerinin, ulusal kimliğin yeniden tanımlanıp yön verilmesi ile ilgili Thatcher yandaşı politik projeyi desteklemek adına tarihsel kostüm filmlerinin nostaljik ve muhafazakar çekiciliğini istismar etme yolundaki girişimlerini farketmişlerdi. Buna rağmen, kostüm dramaları, özgür-bilinçli kadın kahramanlarıyla ve ikiyüzlülükle ve yobazlıkla ilgili keskin gözlemleriyle, feministler için ilgi çekici olmaya devam etmiştir, ve bu filmlerin mizansen ve oyunculuk sanatı alanındaki sinemasal özellikleriyle ilgili de sürekli olarak beğeni içeren eleştiriler ortaya konmuştur. Kostüm dramalarında sinsi ve gerici bir ideolojik projenin izlerini görenlerle, söz konusu filmleri estetik ve anlatım özellikleri açısından beğenenler arasındaki eleştirel tartışma, özgün edebi kaynakların içinde mevcut olan sosyal köktenciliğin ve bunun filmlerde ne derece ifade bulduğu konularının gözden kaçırılmasına neden olmuştur. 1980'lerin ve 1990'ların "klasik" dönem filmlerinin, bu tür filmlerde meydana gelen en son gelişmelerle beraber yeniden incelenmesi, ilk bakışta görünebilenden çok daha incelikli eleştirel boyutların varlığını ortaya koymuştur. İnceleme sonucunda elde edilen çıkarımlar, ulusal kimliğin oluşturulmasında sinemanın rolü, feminist söylemdeki gelişmeler ve tür eleştirisinin farklı yönleriyle doğrudan ilişkilidir.</Özetçe>
<Anahtar>kostüm dramaları, dönem filmleri, feminizm, mizansen, tür</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>"Neoliberal Estetik"ten "Habitus"a Bourdieu ve Popüler Kültür </Başlık>
<Özetçe>Pierre Bourdieu, popüler kültür olgusunu beğeni yargısının toplumsal eleştirisi bağlamında çözümleyerek kültürel alanın bireylerin yaşam tarzları ve pratiklerini sınıflandırıcı ve ayrıştırıcı ideolojik boyutu üzerinde durur. Buna göre, popüler haz, en basit deyimle, birleştirici değil, ayrıştırıcıdır. Bireylere birtakım yatkınlıklar, alışkanlıklar ve kalıcı eğilimler aşılamak suretiyle onları egemen kültürel sisteme bağlar. Bourdieu, popüler kültür aracılığıyla, toplumsal sınıfların kültürel pratikler üzerinden inşa edildiği bir ideolojik etkileme sürecinin altını çizer. Ona göre, "bedene dönüşmüş bir toplumsallık" anlamına gelen habitus, egemen kültürel sistemin gizil ideolojik kanalıdır. Genel olarak "alan"ı, sadece anlamsal ilişkilerin kurulduğu bir yer olarak değil, aynı zamanda güç ilişkileri ve toplumsal mücadelelerin gerçekleştiği bir "değişim" yeri olarak tasavvur eden Bourdieu, kültürel alanın kendisini de aynı sınıfsal iktidar çatışmalarının sahnelendiği bu ayrıştırıcı zeminden farklı bir şey olarak düşünmez. Bu çalışmada, Bourdieu'nün kavradığı anlamda popüler kültürün "neoliberal estetik" ve "habitus" kavramlarıyla ilişkisi bağlamında kuramsal bir eleştirisine odaklanılmaktadır.</Özetçe>
<Anahtar>popüler kültür, habitus, neoliberal estetik, kültürel alan, toplumsal sınıf</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>"Öteki" ile Akraba Olmak: "Yabancı Damat"</Başlık>
<Özetçe>Bir kavram olarak"öteki" olgusu gerek birey gerekse toplum düzeyinde, çok çeşitli kimliklerin içini doldurmakta ve yine bu çok çeşitli kimliklere bir arada olabilmenin olanaklarını sağlamaktadır. "Öteki" olgusu bağlamında "biz"in ve "biz"den olmayan "ötekiler"in konumlandırılmasında, "biz" ve "ötekiler" imgelerinin yaratılmasında medyanın üstlendiği önemli rol yadsınamaz. Günümüzde olgunun en geniş etkileme potansiyeli ile yaşam bulduğu alanın televizyon olduğunu ifade etmek olanaklıdır. Bu bağlamda çalışmada "öteki" olgusu, "Yabancı Damat" dizisindeki "biz" ve "öteki" temsilleri üzerinden tartışılmaya çalışılmaktadır. Geleneksel ve dini değerlerin sosyal yaşamdaki ağırlığının görece daha fazla hissedildiği bir yörede yaşayan (Gaziantep) bir aile ile bu değerlerin ulusal ve dini karşıtı olarak algılanan Yunanlı bir ailenin bireylerinin, çocuklarının evliliklerinden doğan "zorunlu" ilişkilerini konu olan dizide; her iki toplum aileler üzerinden birbirine ayna olmakta, toplumlar arasında tarihler boyu yaşanan çelişkiler, çatışmalar, farklılıklar bireysel ilişkiler bazında gerçekleşen olay örgüleri içinde temsil edilmektedir. İncelenen dizi örneğinde Türk televizyonunda uluslararası aktörler olarak "öteki" olanın varlığı, kimin nasıl ötekileştirildiği irdelenmekte; dolayısı ile temsil alanında çalışılarak, medya dolayımlı bir "öteki" yaratan temsil mekanizmalarının değerlendirilmesi ve televizyon dizisinde bu mekanizmaların kullanılma yolları eleştirel bir bakış açısı ve yorumlayıcı bir yöntem ile ele alınmaktadır.</Özetçe>
<Anahtar>öteki, yabancı, temsil, stereotip, önyargı, kimlik, televizyon dizisi, Yabancı Damat</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Duygusal Zekâ Boyutunda Yazılı Medyada Görsel Tüketim</Başlık>
<Özetçe>Günümüzde medya, görsel okuryazarlık gelişimini etkileyen ve duygusal zekâ iletisi taşıyan önemli bir araç konumundadır. Medyadaki görsel mesajlar, asıl anlamlarının yanında birçok alt ya da yan anlamı da taşıyabilmektedir. Bireyin görerek algıladığı semboller, görüntüler, fotoğraflar ve çizimler duygusal okuryazarlık kazanımında önemli rol oynamaktadır. Görsel mesajlara erişme, çözme, gerçek anlamın dışında altında yatan alt ve yan anlamları ortaya çıkarma yetisi olan görsel okuryazarlıkla, duygusal zekâ gelişimi arasındaki ilişkinin irdelenmesi gerekli bir aşamadır. Medyada yer alan görsel ürünler bireylerin kendi duygularını, gereksinimlerini, hedeflerini tanıması, tercihlerini yapabilmesi ve sahip olduğu şahsi gücün farkına varmasında etkili olabilir. Bireylerin kendini tanımasında, kendi kendini yönetmesinde, yetenekleri doğrultusunda motivasyon sağlamasında, medyadaki görsel ürünlere konu olan insanlar gibi düşünüp davranabilme ya da gördükleri ile empati kurma ve gördüklerine eleştirel yaklaşma konusu bu araştırmanın kapsamı dahilindedir. Bu çalışma, örneklemini gazete okuru olan üniversite öğrencilerinin oluşturduğu ve anket yöntemi uygulanan bir izleyici araştırmasıdır. Basında yer alan fotoğraflara, görüntülere ve bilgilere karşı duygusal zekânın nasıl kullanıldığı bu çalışmada sorun edilmektedir.</Özetçe>
<Anahtar>duygusal zekâ, görsel zekâ, görsel okuryazarlık, haber fotoğrafları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Tüketim Toplumunun Değerleri: Basın İlanlarının Göstergebilimsel Bir İncelemesi</Başlık>
<Özetçe>Günümüz kapitalizminin bir sonucu ve uzantısı olan tüketim toplumu, küreselleşme etkisiyle tüm dünyada varlığını sürdürmeye ve etkinliğini artırmaya devam etmektedir. Bu bağlamda reklam endüstrisi de ürünleri ve mesajları ile bu sisteme eklemlenmektedir. Tüketim toplumunun bir uzantısı, yaratıcısı veya sonucu olarak kabul edilebilecek reklamlar, bu yapının çözümlenmesinde de anahtar rollerden birini oynamaktadır. Kişilerin tüketim eylemine yönelmelerinin değişik sebepleri, tüketim toplumu yapısını ve reklam mesajlarının içeriğini destekler niteliktedir. Bu çalışmada amacımız basın ilanlarının göstergebilimsel bir yöntemle çözümlenmesi ile tüketim toplumunun değerlerini ortaya koymaktır. Bu şekilde gerek reklam mesajlarının örtülü içeriği, gerekse günümüz toplum yapısının ikincil erekleri çözümlenmeye çalışılacaktır.</Özetçe>
<Anahtar>tüketim toplumu, reklam, göstergebilim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İletişim Fakültesi Öğrencilerinin Haber Alma Alışkanlıkları: Anadolu Üniversitesi İletişim Bilimleri Fakültesi Örneği</Başlık>
<Özetçe>İletişim fakültelerinde eğitim gören öğrencilerin haber alma alışkanlıklarının belirlenmesine yönelik olarak yapılacak diğer araştırmaların bir basamağı niteliğindeki bu çalışma, Anadolu Üniversitesi İletişim Bilimleri Fakültesi örneğinde gerçekleştirilmiştir. Çalışmanın amacı, Anadolu Üniversitesi İletişim Bilimleri Fakültesi öğrencilerinin haber alma alışkanlıklarını ortaya koymaktır. Araştırmada; Basın ve Yayın, İletişim, Sinema ve Televizyon, Reklamcılık ve Halkla İlişkiler bölümlerinden basit tesadüfi örnekleme yoluyla belirlenen 311 öğrenciye anket uygulanmıştır. Araştırma verilerine göre, haber alma ihtiyacı doğrultusunda öğrenciler tarafından en çok tercih edilen kitle iletişim araçları, sırasıyla; televizyon, internet, gazete, radyo ve dergi şeklinde bulgulanmıştır. Öğrenciler tarafından en güvenilir olarak kabul edilen haber kaynağı ise geleneksel gazete olarak ortaya çıkmıştır.</Özetçe>
<Anahtar>haber alma alışkanlığı, geleneksel medya, yeni medya</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Yeni Türkiye Sinemasındaki Kadın Sessizliğini Bozmak: Bir Film Alımlama Çalışması</Başlık>
<Özetçe>1990'lı yılların ortaları, sinema izleyicisine anlatım, stil ve film yapım şekilleriaçısından yeni ve çok yönlü eğilimleritanıştıran 'yeni' Türkiye sinemasının doğumuna şahit olmuştur. Bununla birlikte, bu makale için yeni Türkiye sinemasının en önemli 'yeniliği', yeni ortaya çıkan kadın temsil formu olan sessiz kadınlardır. Bu makalenin ana amacı, yeni sinemanın perdesinde hüküm süren kadın sessizliklerini kadın izleyicinin nasıl alımladığını, istanbul'dan beş kadın katılımcının, seçilmiş beş filmi izledikten sonra gerçekleştirdiği grup tartışmalarının sonuçları doğrultusunda araştırılmasıdır. Kadın katılımcılar, kadın sessizliklerinin çeşitli anlamlarını 'okudular' ve sessiz kadın karakterlerin tasvirine ilişkin tematik ve biçimsel öğeleri 'ifşa ettiler'. Bununla birlikte, çalışmanın en önemli sonucu, seçilen örneklerdeki sessiz kadın karakterlerin, kadın izleyicilerin perdede ne görmek iste(me)diklerini üzerinden 'konuştukları' bir araç haline gelmiş olmasıdır.</Özetçe>
<Anahtar>kadın sessizliği, yeni Türkiye sineması, film alımlama, kadın izleyici</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>1950'li Yıllarda Forum Dergisinin "Yeni Liberalizm"i</Başlık>
<Özetçe>Bu çalışma Forum dergisinin 1950'li yıllardaki temel ideolojik çerçevesini incelemektedir. 1954 yılında kurulan Forum Demokrat Parti'nin anti-demokratik uygulamalarını hedef alarak kuruluşunun hemen ardından siyasal muhalefetin sesi olmuştur. Dergi dönemin muhalif siyasal partileri ile -Hürriyet Partisi ve Cumhuriyet Halk Partisi- ideolojik ve organik bağlar kurmuştur. Türkiye'de liberal demokratik bir rejimin pekiştirilmesi ve akılcı bir şekilde planlanmış bir ekonomik gelişmenin başarılabilmesi derginin iki ana gayesi olmuştur. Forum 'a göre bu hedefleri gerçekleştirmekte entelektüeller ve bilim insanları merkezi bir rol oynayacaktır. Bu makale Forum'un sadece 1950'li yıllarda siyasal muhalefeti şekillendirmek ile kalmadığını, derginin aynı zamanda 1960 sonrası siyasal ve anayasal rejime ilham kaynağı olduğunu iddia etmektedir.</Özetçe>
<Anahtar>Forum, demokrasi, liberalizm, Hürriyet Partisi, Demokrat Parti</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türk Medyasında Yabancı Kadın Temsilleri: Ulusal Gazetelerin Bölgesel Ekleri ve Antalya’daki Yerel Gazeteler Üzerine Bir Çalışma</Başlık>
<Özetçe>Medya, insanların dünyayı algılamaları, yorumlamaları ve değerlendirmelerinde önemli bir araçtır. Bu anlamda farklı kültürler üzerine olumlu veya olumsuz yargıların oluşmasında medyanın gücü tartışılmaz. Ekonomik, teknolojik küreselleşmeye bağlı olarak bilgi akışı ve insan hareketliliği arttı, farklı kültürlerin biraradalığı olağan hale geldi. Kültürel çeşitlilikle birlikte hem karşılıklı etkileşim hem de farklılıklar temelinde çelişkilerin yaşanması da kaçınılmaz oldu. Antalya, tarihi ve iklim koşulları dolayısıyla insan hareketliliğinin yoğun yaşandığı bir bölgedir. Böylesine kültürel çeşitliliğin yoğun olduğu bir ortamda farklı kültürel gruplardan kadınların medyada temsilleri araştırılması gereken bir alan olmaktadır. Çünkü medyanın farklılıklar temelinde çelişkileri artıran ya da bütünleştiren rolü önemlidir ve medya beden ile ilgili toplumsal temsillerin üretilmesi ve şekillendirilmesinde önemli rol üstlenmektedir. Medya, günümüzde kadın bedeni üzerinden cinsellik öğesini yoğun biçimde sunmakta, böylece yerleşik toplumsal cinsiyet kalıpları doğrultusunda okurlarını yönlendirebilmektedir. Bu çalışmanın amacını “Antalya’ya yönelik yayın yapan gazetelerde ‘yabancı kadınlar’ nasıl temsil edilmektedir” sorusu oluşturmaktadır.</Özetçe>
<Anahtar>medya, farklılık, toplumsal cinsiyet, yabancı kadın</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Özgün Bir İngiliz Sineması Var mı?</Başlık>
<Özetçe>Araştırma; anlatı teması, sinematik tür veya mizansen açısından özgün karakteristiklerden bariz bir şekilde yoksun olmasının sebeplerini saptamak için, İngiliz sinema tarihinin belli başlı kritik birleşme noktalarını inceler. Bu kritik kesişme noktaları; 1930'ların ‘sosyal mutabakat’ filmlerini, II. Dünya Savaşı sırasında ve sonrasındaki savaş filmlerini; İngiliz destanlarının mini-döngüsünü, 1960’ların başlarındaki İngiliz ‘Yeni Dalga’yı, 1980’lerin ‘dönem’ filmlerini içerir. ‘Ulusal Sinema’nın ortaya çıkmasının 1950’lerden beri İngiltere'de bulunmayan sosyal ve politik bir uyum gerektirdiği tartışılmaktadır. 1990’ların gişe başarıları; özgün bir İngiliz sinemasının ani oluşumunu muhtemel kılmayan, yoğunlaşan bir bölgesel sürtüşme tabanı düzleminde incelenir. Araştırmanın bulguları aşırı derecede çeşitli ve çoğunlukla zeki bir sinematik tarih prizmasından bakarak, ulusal sinema ve ulusal kimlik olguları arasındaki ilişki hakkında önerilerde bulunmaktadır.</Özetçe>
<Anahtar>İngiliz sineması, ulusal sinema, ulusal kimlik</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Perinatal Risklerin Önlenmesinde Türkiye Örneği: T.C. Sağlık Bakanlığı “Güvenli Annelik Projesi”</Başlık>
<Özetçe>Küreselleşen kamu sağlığı sorunları, küresel çözümlere ihtiyaç göstermektedir. Tıp bilimi, HIV/AIDS, kuş gribi, anne-bebek ölümlerinin artması gibi ulusal ve küresel sağlık sorunlarıyla tek başına mücadele edememekte; bu nedenle çok disiplinli ve disiplinlerarası etkileşimler kamu sağlığı alanında karşımıza çıkmaktadır. Bu çalışma da, Türkiye’deki anne-bebek ölümleri vaka sayısının artması nedeniyle, Avrupa Birliği Koordinasyon Dairesi Başkanlığı ile işbirliğine girerek “güvenli annelik” projesini başlatan ve halen sürdüren TC Sağlık Bakanlığı’nın uygulamaları (Anne Ölümleri Araştırması, Sivil Toplum Kuruluşlarının Kapasitelerinin Arttırılması, Üreme Sağlığı Hizmetiçi Eğitim Kapasitesinin Güçlendirilmesi, Üreme Sağlığı Programının Yaşam Döngüsü Yaklaşımı ve Güvenli Annelik, Aile Planlaması, Cinsel Yolla Bulaşan Hastalıklar, Toplum Bilincinin Artırılması için Kitle İletişim Kampanyası vb.) Zeynep Kamil Kadın ve Çocuk Hastalıkları Eğitim Araştırma Hastanesi bünyesinde kadın doğum uzmanları ve eğitim hemşireleri tarafından hastalara yönelik olarak yürütülen uygulamalar temel alınmış ve önleyici sağlık iletişimi açısından değerlendirilerek bir vaka analizi yapılmıştır.</Özetçe>
<Anahtar>kamu sağlığı, önleyici sağlık iletişimi, "Güvenli Annelik Projesi"</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye’nin Avrupa Birliği’ne Üyeliği Tartışmalarının Medya Gündeminden Düşmesi: Guardian Gazetesi Üzerinde 2003-2010 Yılları Arasını Kapsayan Bir Örnek Olay İncelemesi</Başlık>
<Özetçe>Türkiye’nin Avrupa Birliği’ne üyeliğiyle ilgili haberler 2004 ve 2005 yıllarında gündemde sıkça yer bulmaktaydı. 3 Ekim 2005’te başlayan müzakere sürecinin hemen ardından, Avrupa siyasi gündeminde de konunun popülerliğini yitirmesiyle, Türkiye-AB ilişkileri Avrupa medyasında önemini kaybetmeye başladı. Bu çalışma son yıllarda konunun medya gündeminde önemini ne kadar yitirdiğini ve bu süreçte hangi çerçevede tartışıldığını ortaya koymayı amaçlamaktadır. Avrupa’nın ve Birleşik Krallık’ın önemli gazetelerinden biri olan Guardian Gazetesi çalışmanın örneklemini oluşturmaktadır. Yoğun dönem (01/06/2003 – 31/12/2006) ve sessiz dönem (01/01/2007 – 31/07/2010) olarak adlandırılan iki dönemde yayınlanan haber metinleri nicel içerik analizi yöntemiyle çözümlenmiştir. Araştırma sonuçları Kıbrıs Sorunu, insan hakları ve demokrasi konularında yeni gelişmeler yaşanmadığı sürece Türkiye-Avrupa Birliği ilişkilerinde sessiz dönemin sonlanmasını zayıf bir ihtimal olarak göstermektedir.</Özetçe>
<Anahtar>gündem belirleme, Birleşik Krallık medyası, Türkiye - Avrupa Birliği ilişkileri, nicel içerik analizi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Katılımcı Tasarım Çalışmasında Ortaya Çıkan Kullanıcıya Özel Tasarım Kriterlerinin Değerlendirilmesi: Bilgi-Destek Sistemi Arayüzünde Yer Alan İkonlar İçin Bir Vaka Çalışması</Başlık>
<Özetçe>Bu makale, katılımcı tasarım çalışmasının vakaya özel tasarım kriterlerinin belirlenmesinde ne kadar etkili olduğu ile ilgili deneyimlerimizi paylaşmaktadır. Yaptığımız araştırma, kullanıcı gruplarına uygulanan anketlerin sonucunda elde edilen kavramları, anket sonuçlarının özel tasarım kriterlerine ve bağlantılı olarak ikon setlerine çevrildiği katılımcı tasarım çalışmasını, son olarak da bir önceki aşamada tasarlanmış ikon setlerine uygulanan kontrol grubu testlerine dayanmaktadır. Tüm sürecin sonunda bu üç aşamanın sonuçları ileriye dönük kullanıma açılmak üzere bir tasarım kılavuzunun özel tasarım kriterlerine dönüştürülmüştür. 180 katılımcı ile gerçekleştirilen testlerin sonucunda elde edilen veriler, bir tasarımcı grubu tarafından değerlendirilmiş ve özel tasarım kriterleri belirlenmiştir. Çalışmanın sonuçları, ikonların algılanırlığında % 9 artış ile sonuçlanmıştır. Fakat esas kazanım, ortaya çıkan özel tasarım kriterleri olmuştur.</Özetçe>
<Anahtar>bilgi-destek sistemleri, ikon tasarımı, katılımcı tasarım çalışması, özel tasarım kriterleri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Ara’nın Keşfi: Deneysel, Yenilikçi Bir Yöntem Olarak Görsel Etnografi</Başlık>
<Özetçe>Bu makalenin hedefi bedensel, yaratıcı, performatif ve araştırmacının öznelliğini yansıtarak geliştirdiği araştırma yöntemlerine dair bilgi külliyatına katkıda bulunmaktır. Sosyal olguları araştırırken ara’da oluş ve eşikte olma halini vurgulayarak çalışmanın gerekliliği önerilmektedir. Sosyal bilimde epistemolojik sorunlar bağlamında temsiliyet ve gerçeklik meselesi eleştirel bir yönden tartışılarak, deneysel ve yenilikçi yöntemlerin aranması gerektiği savunulmakta ve görsel etnografi önerilmektedir. Bu makale araştırmacının dans ile video kamera ara’sında deney ve deneyim yoluya sahadan çıkardığı bir bilgi olarak sosyal olguların akış halinde, her daim hareket içinde oluşunu ve geçici, uçucu olma halini savunmakta ve bunları ara kavramı çerçevesinde tartışmaktadır. Bu bağlamda video etnografisi uzlaşımsal sosyal bilim yöntemleriyle ulaşamayacağımız başka türden bir bilgiye ulaşmak için uygun bir yöntem olarak önerilmektedir. Bu makaleye kaynaklık eden araştırma esnasında yüksek tempolu, tekrara dayalı ritmik ve zamansal devamlılık arz eden müzik ortamlarında gerçekleşen dans pratiği araştırılmış ve sonuç olarak dansın bir yere ya da manaya çakılamaz, sabitlenemez, sınırlanamaz, tanımlanamaz ve yazıya indirgenemez olma hali vurgulanmıştır.</Özetçe>
<Anahtar>temsiliyet, görsel etnografi, yöntem, hermenötik, dans araştırmaları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Tarihin Dramatizasyonu: The Queen</Başlık>
<Özetçe>Bu çalışma The Queen (Kraliçe) adlı İngiliz filmini tarihsel filmlerdeki gerçeklik ile kurmaca arasında süregelen tartışma bağlamında, “Hollywood tarafından anlatılan tarihin” yakın geçmişe dair algı üzerindeki etkisi açısından incelemektedir. Dramaturgların köklü uygulamalarından olan tarihsel anlatılara kurmaca diyaloglar ve hayali olaylar katma, çağdaş sinemanın artan erişilebilirliği ve gelişmiş kurgu teknikleri ile yeni bir boyut kazanmaktadır. Bu durum Oliver Stone’un çalışmalarına ilişkin eleştirel bir tartışmaya yol açmıştır. Bu çalışma yönetmen Stephen Frears ve senaryo yazarı Peter Morgan’ın The Queen’de benimsemiş oldukları daha ince yaklaşımın yakın geçmişin yorumlanmasında aynı oranda etkili olabileceğini tartışmakta ve bu durumun bu tür filmlerin hatalı sınıflandırılmalarından dolayı eleştirmenler tarafından göz ardı edildiğini öne sürmektedir. Tarih yazımının amaçlarına uygun olmayan nostalji ve hürmet niteliklerinin karışımıyla The Queen’in miras sineması türünde bir gelişme olarak değerlendirilmesi gerektiği önerilmektedir.</Özetçe>
<Anahtar>tarihsel film, Oliver Stone, Stephen Frears, dramatik yetki, miras sineması</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İş Ortamında Etik Algısı Nasıl Değişiyor?</Başlık>
<Özetçe>Bu araştırma temel etik boyutlarını araştırmayı ve gelir, eğitim düzeyi, organizasyondaki pozisyon ve organizasyonunyapısı gibi değişkenlerin etkisini incelemeyi hedeflemektedir. Bu nedenle makale, yöneticiler ve çalışanlar ile gerçekleştirilen bir anketin ardından, faktör analizi ile etik boyutlarının bir listesini yapmıştır. Yöneticiler ve organizasyonda diğer pozisyonlarda görevli bireylerin etik algılamaları bu boyutlara göre karşılaştırılmıştır ve bazı değişkenlerin etkisi regresyon analizi ile incelenmiştir. Çalışmada etik ile ilgili 5 temel faktör belirlenmiştir. Sonuçlar; hediye, arkadaş ve aile bireylerinin terfisi hususunda yöneticilerin faydacı bir vizyona sahip olduğunu göstermektedir ve bu konularda yöneticiler ile diğer pozisyonlarda görev yapan kişiler arasında anlamlı bir fark belirlenmemiştir. Ancak, yöneticiler tarafından talep edilen nispeten yüksek etik değerler, etik olmayan davranış riskinin daha yüksek gelire sahip kişiler için daha büyük olduğu gerçeğinden etkilenmektedir. Yöneticilerin, etik davranışları ile diğerleri üzerinde yarattığı etki de dikkat çekicidir. İnsan Kaynakları Yönetimi, etik yöneticilerin seçimi, istihdam edilmesi ve organizasyonda tutulması açısından önem arz etmektedir.</Özetçe>
<Anahtar>etik algı, etik boyutları, yöneticiler</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Bütün Kalite Ödülleri Etik midir?</Başlık>
<Özetçe>Bu makale, bir kalite ödülünün verdiği güven ve kaliteye yönelik zımni mesaj ile bazı pazar uygulamalarını kıyaslamayı amaçlamaktadır. Bir kalite ödülünün güvenilirliği, satışa sunulan ürün veya hizmetin, üçüncü bir tarafça sıkı ve kamuya açık kurallara göre değerlendirilmiş olduğu gerçeğine dayanır. Bu bağlamda bu çalışmanın katkısı kavramsal ve keşifsel olmak üzere iki düzeydedir. Literatür taraması somut kalite ödülü örneklerinin yanı sıra tüketiciler ve pazarlama uzmanları ile yapılan niteliksel görüşmeler ile tamamlanmıştır. Çalışma, etiğin gerektirdiği şeffaf değerlendirme kurallarına sadık olmayan ödül ya da sözde ödülleri kullanan markaların karşı karşıya olduğu riskleri vurgulamaktadır. Etik açısından ödüllendirme, doğası gereği, bir markanın iletişim yaklaşımından daha talepkârdır. Bu ikisi arasındaki sınır, tüketici ilgisi ve markaile sağlanmalıdır. Makalede son olarak, araştırmanın sınırlılıkları ve yönetimsel önerileri detaylandırılmıştır.</Özetçe>
<Anahtar>kalite ödülleri, etik, tüketici davranışı, marka stratejisi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>E-Reklamcılıkta Tüketici Bilgisinin Kullanılmasının Etik Sorgulanması</Başlık>
<Özetçe>E-Reklamcılık, müşteri bilgisinin çok önemli bir rekabet konusu olduğu bir sektördür. Fakat bu müşteri bilgisi,internet kullanıcısının kendi dijital kimliğini kontrolünden geçen çok sayıda faktöre bağlıdır. E-Reklamcılık alanının paydaşları, son kullanıcının, yani tüketicinin gerçek kimliğine en yakın dijital kimliği oluşturabilmek için kişilerin internetteki kimliklerini deşifre edecek stratejileri geliştirirken, internet kullanıcılarının sağladığı verilerle (öznel ve doğruluğu şüpheli veriler), kullanıcıların web’de gezinmeleri sırasında ortaya çıkan kullanımlara dair nesnel verilerin çapraz kontrolünü yapmaktan çekinmezler. E-reklamcılık profesyonellerinin etkili ve verimli olma kaygıları, çoğunlukla internet kullanıcılarının ve teknik sınırlılıkların aşmaya teşvik ettiği yasal ve etik sınırların çevresinde konumlanır. Diğer bir deyişle, e-postalaşmanın bireyselleşme ve özelleştirilmesi, çok sayıda kısıtlamaya karşı sektör ekonomisi tarafından gerekli kılınmıştır: internet kullanıcısı tüketicinin kendini temsili; veritabanı yöneticileri açısından özel hayata ve kişisel verilere saygı; e-reklamcılar açısından da verimlilik.</Özetçe>
<Anahtar>e-reklamcılık, e-pazarlama, ağ kullanımı verileri, tüketici bilgisi, bireyselleşme, kişiselleşme, etik</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Dijital Çağda Sahraaltı Afrika’da Medya Toplulukları ve Kuşaklararası Dinamikler</Başlık>
<Özetçe>Radyo dinleyicilerini, medya toplulukları bağlamında ele alan bu çalışma, bu topluluklar içinde meydana gelen dönüşümlere yapısalcı sosyoloji perspektifinden bakmayı önermektedir. Dijital medya ve dijital medyanın gençler tarafından benimsenmesinin, medya etkileşimini nasıl dönüştürdüğünü ve kulüp ya da dernekler etrafında organize olan dinleyici topluluklarını ne şekilde yeniden yapılandırdığını göstermektedir. 2004-2010 yılları arasında Batı Afrika’da, özellikle de Togo, Benin, Gana ve Burkina Faso’da yapılan gözlemlere dayanan çalışma ; öncelikle gerçek bir kurum işlevi gören bu « topluluğun » nelerden oluştuğunu göstermekte, daha sonra da medya pratiklerinde dijitalin benimsenmesinin toplulukta meydana getirdiği değişime odaklanmaktadır.</Özetçe>
<Anahtar>medya toplulukları, sanal topluluklar, kuşaklararası dinamikler, bağlılık, alımlama sonrası etkileşim, medya pratikleri, radyo dinleyicileri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Kültür, Turizm ve Şehir: İstanbul'un Yeni Bir Kentsel İmaj Arayışı</Başlık>
<Özetçe>Bu çalışmada, İstanbul’un küresel kent turizmi pazarına nasıl entegre olmaya çalıştığı incelenmektedir. 1980’lerden itibaren bir post-sanayi şehri olmaya zorlanan İstanbul, kültür turizmi pazarında cazip bir konuma gelebilmek için bir imaj ve kimlik yenileme sürecine girmiş, böylelikle kent turizmi pazarının yerleşik şehirleriyle de rekabete girişmiştir. Söz konusu küresel rekabet, şehirlerin; büyük kültürel etkinlikler düzenlenmesini, kültürel ve tarihi mirasın restorasyonunu, kültür ve müze alanlarının oluşturulmasını içeren bir örgütlenme sürecine girmelerini gerektirir. Çalışmamız bu bağlamda İstanbul’un; İstanbul 2010 Avrupa Kültür Başkenti organizasyonu ve yeni kültür alanlarının oluşturulması yoluyla, Avrupa ve küresel turizm pazarlarına yönelik nasıl bir yeni kültür kenti markası yarattığını göstermeye çalışmaktadır. Böylelikle, alışılageldiği üzere bazen Asya bazen de Avrupa şehri olarak görülen İstanbul’un, kendi olmama pahasına, modern ve Avrupalı kimliğini ön plana çıkardığı ortaya konulmaktadır. Çünkü kültür turizmi pazarına hakim olan tanıtım yapı ve tekniklerinin küreselleşmesi ile birlikte, şehirler giderek daha çok birbirlerine benzemekte ve özgünlüklerini kaybetmektedir.</Özetçe>
<Anahtar>İstanbul, küreselleşme, kent turizmi, kültür kenti markası, marka imajı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye’de Kadınların Politik Yaşama Katılımı </Başlık>
<Özetçe>Türkiye Cumhuriyeti’nin kuruluşundan itibaren Türk modernleşmesinin önemli bir simgesi olarak ele alınan kadın sorunu, ikinci dalga feminist hareketin etkisiyle kadınların kendileri için kendileri tarafından ele alınan bir soruna dönüşmüştür. Bu dönem boyunca ortaya çıkan kadın hareketi, Kürt muhalif hareketi içinde gelişti ve Türkiye’de feminist mücadelenin geleceği açısından belirleyici bir konum kazandı. Bu çalışmada Türkiye’de kadın hareketinin güncel yönelimleri ile potansiyelleri tarihsel bir bakış açısından tartışılacaktır.</Özetçe>
<Anahtar>modernleşme, feminist hareket, politik katılım, kimlik politikaları, demokratikleşme</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Sosyal Medyanın İtibar Yönetimine Etkisi: Bir Havayolu Şirketi Olarak Onur Air Vakası</Başlık>
<Özetçe>Ani olarak ortaya çıkan ve bulunduğu çevredeki unsurları genellikle olumsuz etkileyen, istem dışı gelişmeler olarak tanımlanan kriz anlarında hızlı ve mesaj birliği çerçevesinde cevap verebilmek; önceden hazırlıklı olmak, iletişim içinde olunan hedef kitleleri bilgilendirecek ve ikna edecek senaryolar geliştirebilmek kurumların itibarları açısından önemli davranış biçimleridir. Faaliyet gösterdikleri sektör gereği çok çeşitli hedef kitlelere hizmet veren havayolu şirketleri her an kriz riski ile karşı karşıyadır. Kriz anlarında mevcut tehlike ve tehditlerden en az zararlar çıkmak ve kriz ortamındaki gelişmeleri fırsata çevirebilmek etkin bir kriz iletişimi yönetimi ile olur. Geleneksel iletişim kanallarının etkili kullanımının yanı sıra zaman ve maliyet etkin, anlık etkileşime izin veren sosyal medya kanalları kriz yönetiminde öne çıkmaktadır. Sosyal medya üç özelliği ile kurum ve hedef kitleleri aralarında güçlü bir iletişim sağlamada tercih edilmektedir: – Ortak ilgi ve hedefleri olan birey ve grupları kolayca bir araya getirebilme (bilgi, beceri, vb…); – Ortak bir anlayış yaratabilme (ortak dil - ortak kültür ve değerler); – Karşılıklı güvenilirlik sağlama (yetkinlik ve diğer değerinin tanınması). Bu çalışmanın amacı 2009 yılında yaşanan Van Depremi sırasında düzenlediği sosyal kampanya ile çok tepki alan Onur Air vakasında kriz yönetiminde sosyal medya kullanımının örgütsel itibara etkisini ortaya koymaktır. Çalışmada; Onur Air’in resmi Facebook sayfasında yayınlanan depreme yönelik sosyal kampanyasına, sayfanın takipçilerinin Facebook ve Twitter üzerinden gösterdikleri tepkiler ve yaptıkları yorumlar nitel bir analiz ile değerlendirilmiştir. Bu sürecin ve Onur Air’in yaşadığı diğer krizlerin marka değeri ve kurumsal itibarına etkilerinin karşılaştırılması amaçlanmıştır.</Özetçe>
<Anahtar>kurumsal itibar, sosyal medya, kriz iletisimi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İş Hayatında Rollerin Tersine Çevrilmesine Dayanan Güç Değişimi Oyunlarının Sınırlılıkları ve Getirdiği Sorunlar: Tersine Çevrilmiş Bir Gün Vakası</Başlık>
<Özetçe>Bu makale, işletmelerde “reversal day” (tersine çevrilmiş gün) uygulamalarını konu almaktadır. Bu uygulamada, bir gün için eş düzey veya ast ve üst arasında kadro değişimi söz konusudur. Doğrudan gözlem ve yapılanmamış görüşmeler aracılığıyla gerçekleştirilen çalışmada, uygulamanın iç ve dış iletişim ile iş organizasyonu konusunda bilgi toplamayı sağladığı görülmüştür. Etkin iletişim hem organizasyona hem de bireylere yansımaktadır. Bu rol ve güç kullanımının tersine çevrilmesinin getirileri ve limitleri nelerdir? Karşılıklı anlayış ve yakınlaşma zemini amacıyla uygulanan “reversal day” başka fonksiyonlara da sahiptir. Işletmeye demokratik bir ortam getirmek amacından uzaklaşarak hiyerarşik kademeleri belirginleştirip değer verilmesini ve çalışanların kontrolünü ya da öz kontolünü sağlamaktadır.</Özetçe>
<Anahtar>reversal day, yönetim, örgütsel iletişim, karnaval</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Adalet Algıları ve Örgütsel Bağlılık: Örgütsel Benlik Değerinin Moderatör Rolü</Başlık>
<Özetçe>Bu ampirik çalışma, benlik değerinin örgütsel adalet ve örgütsel bağlılık arasındaki ilişkideki moderatör rolü incelemeyi amaçlamıştır. Benlik değeri, işlemsel adalet, etkileşimsel adalet ve örgütsel bağlılık, İstanbul ilinde görev yapan farklı hiyerarşik düzeylerdeki banka çalışanlarına uygulanan bir anket aracılığıyla ölçülmüştür (N = 272). Moderasyon analizi sonuçları göstermektedir ki, örgütsel benlik değeri, örgütsel adalet (hem işlemsel hem de etkileşimsel) ve örgütsel bağlılık arasındaki ilişkide aracı rolü oynamaktadır. Benlik değeri yüksek olanlar, algıladıkları adalet karşısında örgütlerine daha çok bağlanmaktadırlar.</Özetçe>
<Anahtar>örgütsel adalet, benlik değeri, örgütsel bağlılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İnsanları Yönetmek, Vücutları Evcilleştirmek. Tarih ve İletişim Yönetsel Standartlaşma Hizmetinde</Başlık>
<Özetçe>Bireysel davranışların idare edilmesi amacıyla yönetim, vücutların hatta ruhların normlara oturtulması zorunluluğunu getirmiştir. Yönetimin düşünce tarihi ve görsel incelemeler temeline dayanan bu çalışma söz konusu sonuca nasıl gelindiğini açıklamayı amaçlamaktadır. Çalışmanın başlıca hipotezi, “yönetimin dogmatic hafızası iletişimde kendini gösterir” şeklindedir. Fransız Vinci grubunun yürüttügü kurumsal kampanyaya üzerinde yapılan vaka incelemesi, bu analizi desteklemektedir. Bu inceleme reklamların arka planında yer alan orjinal yönetim matriksi ne derece bireyleri normlara oturttuğunu göstermektedir.</Özetçe>
<Anahtar>iletişim, tarih, yönetim, normalizasyon</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Çocukların Web Radyosu? Uluslararası Bir Çocuk Radyo Ağı’nın Anatomisi</Başlık>
<Özetçe>Bu çalışma internet üzerinde faaliyet gösteren bir çocuk radyo ağının (radijojo) uyguladığı temel katılım stratejilerini organizasyonel açıdan ve üretim perspektfinden hareketle incelemektedir. Çalışmanın ana yönelimi, radyonun kullandığı etkileşim hizmetlerinin katılım olgusunu ne ölçüde besleyebildiği sorusuna yanıt aramaktır. Araştırma etkileşim araçlarıyla katılım stratejileri arasındaki ilişkiselliği inceleyebilmek için iki analiz çerçevesi önermektedir. Niteliksel veri iki düzlemde ele alınmaktadır: İçerik analizi ve derinlemesine görüşme. Çalışmanın sonuçları göstermektedir ki; etkileşim ve katılım araçlarının konumlandırılmasında ve uygulamasında belli başlı noksanlıklar olmakla birlikte, belli bir editoryal çerçeve içerinde kolektif bir içerik geliştirme yöntemiyle işleyen yapı, çocukları iletişim sürecine dahil etme noktasında önemli bir potansiyele sahiptir.</Özetçe>
<Anahtar>internet radyo, çocuk yayıncılığı, katılım, etkileşim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Miyazaki ve Batı: Çocuklar için Yapılan Animasyon Filmlerindeki Anlatım Yapısının Karşılaştırmalı bir Analizi</Başlık>
<Özetçe>Bu makale, 1994 ve 2006 yıllan arasında Disney ve Dreamworks gibi yapım şirketleri tarafından çocuklar için yapılmış olan animasyon filmleri arasından seçilen filmlerin analizini yapmakta ve sonuçları dünya çapında bir seyirciye sahip yegane Japon animasyon filmleri olan Hayao Miyazaki tarafından yazılıp yönetilmiş ve yapımcılığını Studio Ghibli'nin yaptığı filmler ile paralel bir şekilde analiz ederek karşılaştırmaktadır. Bu incelemede Rus halkbilimci Vladimir Propp'un yaklaşımının yönlendirici-liğiyle Propp'un "fonksiyon" olarak adlandırdığı önemli anlatım öğeleri tespit edilmiş ve sınıflandırılmıştır. Sınıflandırmanın sonuçları "batı" animasyon örneklerinde yaygın olan genel öğelerin Stüdyo Ghibli filmlerinin anlatımlarının büyük kısmında yer almadığını ortaya koymaktadır. Ayrıca bu inceleme, iki grup filmin ideolojik amaç açısından farklılığını da ortaya çıkarmaktadır: birkaç istisna dışında batı örnekleri, tipik hoşgörü ve dayanışma idealleriyle bir topluluk ya da ailenin önceliğini vurgularken Ghibli yapımları, geniş biçimde ekolojik bir bağlam içinde birçok açıdan daha geleneksel olan iyi ve kötü temsilcileri arasındaki mücadeleye bağlı kalmaktadır. Bu bulgulardan elde edilen çıkarımlar, geleneksel anlatım araçları ve çocuklar için yaratıcı sinemasal hikâye anlatımı arasındaki ilişki açısından incelenmiştir.</Özetçe>
<Anahtar>animasyon, çocuk filmleri, anlatım (yapısı) analizi, genel eğilim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Televizyondaki Canlı Yayınlarda Zaman Kavramının Yapılandırılması</Başlık>
<Özetçe>Televizyon; görüntüsü ve sesi ile algılamalarda değişikliklere yol açarak, geçen nesnel zamanı, öznel zaman haline getirmektedir. Geçen zamanı ilgi çekici hale getirmeyi başaran televizyon bunu teknolojinin ve insan algısının özelliklerini kullanarak gerçekleştirmektedir. Bunun için işlenen konu, teknolojinin olanaklarını kullanarak daha da ilgi çekici kılınmaya çalışılmakta, bunun yanı sıra da ekran karşısında izleyiciyi daha fazla tutmanın yolları aranmakta ve çeşitli yöntemler uygulanmaktadır. Temel prensip; işlenen konu her ne olursa olsun, izleyici nesnel zamanın nasıl geçtiğinin farkına varmamalıdır mantığı olmakta, bu nedenle izleyicinin zamanı algılayışı değiştirilmeye, zaman yeniden yapılandırılmaya çalışılmaktadır. Canlı yayının sorunsalını bu nesnel zamanı ne şekilde kullanılacağı ve izleyicinin programı seyrederken geçen zamanın psikolojik olarak kısa veya uzun şeklinde değerlendirmesi konusu oluşturmaktadır.</Özetçe>
<Anahtar>televizyon, canlı yayın, nesnel zaman, öznel zaman</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye Radyo Televizyon Kurumu'nun Özerkliğine Dair Yeni Düzenlemeler ve Yeni Tartışmalar</Başlık>
<Özetçe>Türkiye Radyo Televizyon (TRT) Kurumu'nun tarihi incelendiğinde 1961 Anayasası'nın getirmiş olduğu özgürlükçü akımların etkisiyle 'özerk' olarak ihdas edilen bir kurumun kısa bir süre içerisinde bu özelliğinin tırpanlanarak, 'özerklik' yerine 'tarafsızlık' ilkesinin ikame edilmiş olduğu görülür. 1982 Anayasası'nın 133. maddesinin 1993 yılında değiştirilmesi ile birlikte TRT Kurumu'nun 'özerkliği'ne anayasal zeminde tekrar yer verilir ancak yasal mevzuatın Anayasa'ya uyumlu hale gelmesi için Türkiye Radyo Televizyon Kanunu olarak bilinen 2954 sayılı Kanun'da yıllarca hiçbir değişiklik yapılmaz. 11.06.2008 tarihinde TBMM tarafından kabul edilen 5767 sayılı Kanun, 2954 sayılı Kanun'un 1. maddesinde değişiklik yapmış ve TRT'nin özerkliğini yasal mevzuat içinde de zikretmiştir ancak yapılan bu düzenlemenin TRT'nin fiilen 'özerk' olması konusunda yetersiz olduğu aşikârdır. Bu çalışmada bir hukuk devletinde anayasaya uygunluk ilkesinin, idari işlem ve eylemler için 'olmazsa olmaz' nitelikler arasında yer alması nedeniyle Anayasa'nın üstünlüğü ve bağlayıcılığı (m. 11) ilkesi çerçevesinde TRT Kurumu'nun fiili özerkliği konusunda Anayasa'ya aykırı bir durumda ısrarcı olmamak adına Anayasa ile çelişen kanunların değiştirilmesi ya da iptal edilmesinin hukuken zaruri olduğu vurgulanmaktadır. Çalışma, 'Anayasa'nın 133. maddesinde TRT Kurumu'nun özerk olduğu açıkça ifade edilmesine rağmen bu özerkliği fiilen sağlama konusunda atılmayan her adım aslında Anayasa'nın ihlali meselesi olarak görülmeli ve söz konusu bu durum yargısal denetime intikal ettirilmeli' düşüncesi ile son bulmaktadır.</Özetçe>
<Anahtar>TRT, özerklik, anayasa, yargı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Televizyon Haberlerini Okumak: Çocuk İzleyicilere Göre Televizyon Haberlerinden Yansıyan Türkiye</Başlık>
<Özetçe>21. yüzyılın en geniş hedef kitleye ulaşabilen ve etki düzeyi en yüksek kabul edilen kitlesel iletişim aracı televizyon, kuşkusuz aynı zamanda birey ve toplum için en önemli sosyalleşme araçlarından biri olarak da nitelendirilmektedir. Çocuk izleyiciler tarafından "gerçeklik" olarak algılanan haber bültenlerinin bu çalışmada tercih edilmesindeki en temel neden ise haber bültenlerinin" salt gerçeklik" ya da "gerçek hayatta gerçekten varolmuş olan"ı yansıtıyor iddiası ile içeriklerini sunuyor olmalarıdır. Benzer bir deyişle, çocukların televizyon haber bültenlerinde izlemiş oldukları görsel/işitsel mesajlara ilişkin genel yargılarını saptamak, bu mesajları ne yönde okuyarak nasıl bir toplumsal sistem içinde yaşıyor olduklarını belirlemek, çalışmanın temel amaçlarından birini oluşturmaktadır. Bir diğer amaç ise, duygusal zekânın temel yetileri çerçevesinde geliştirilmiş olan duygularını ifade etme, duygusal olarak etkilenme (üzülme, sevinme gibi), duygularını ve tanık olduklarını paylaşma, empati kurabilme gibi duygusal süreçlerinde haber bültenlerinden etkilenip etkilenmediklerini saptamaktır. Çalışmada medya okuryazarlığına ilişkin olarak ise, çocukların televizyon haber bültenlerinde izledikleri kişi ve kurumlara ilişkin olarak ne tür düşünceler ve kanaatler geliştirdikleri saptanmaya çalışılmıştır. Bu çerçevede Türkiye'deki belirli kurum ve sistemleri temsil eden kişilikler (siyasetçi, polis, doktor, sanatçı gibi) üzerinden sorular sorulmuştur. Özetle, çalışmanın uygulama bölümünde haber bülteni izleyen ilköğretim çocuklarının duygusal zekâ yetileri açısından değerlendirilmesi, haber bültenlerine ilişkin elde ettikleri kanaatler ve her ikisinin bileşkesi olarak yaşadıkları Türkiye'ye ilişkin düşünceleri ve kanaatleri saptanmaya çalışılmıştır.</Özetçe>
<Anahtar>Televizyon Haberi, Duygusal Zeka ve Medya Okuryazarlığı, Çocuk izleyici</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Uluslararası Enformasyon Akışı: Kavramsal Bir Çözümleme</Başlık>
<Özetçe>Uluslararası enformasyon akışı dünya ekonomisi, siyaseti ve kültüründe ortaya çıkan gelişmelerin dolaysız yansıtıcısı konumundadır. Söz konusu akışın etkileri yerel, ulusal, bölgesel, uluslararası ve uluslarötesi düzeylere uzanan bir yaygınlığa sahiptir. Bu düzeyler arasında gerçekleşen dolayımlandırılmış ilişkiler günümüzde küresel enformasyon akışları aracılığıyla görünür kılınmaktadır. Uluslararası enformasyon akışı üzerine yapılan araştırma ve yorumlar literatürde yoğun bir birikim oluşturmaktadır. Sözü edilen araştırmalar "kültürel emperyalizm" kavramına dayalı eleştirel yaklaşımlar ile "küreselleşme" kavramına dayalı kültürelci yaklaşımlar arasındaki karşıtlık ekseninde gelişim göstermiştir. Bu çalışmada, uluslararası enformasyon akışı söz konusu kavramsal yaklaşımlar temelinde incelenmiştir. İlk olarak, savaş sonrası ABD önderliğindeki Batı tarafından formüle edilen "özgür enformasyon akışı" üzerinde durulmuştur. İkinci olarak, 1970'lerin "Yeni Uluslararası İletişim Düzeni" çerçevesinde ortaya çıkan "özgür ve dengeli enformasyon akışı" kavramı incelenmiştir. Üçüncü olarak ise küreselleşme süreci ile belirginlik kazanan alternatif nitelikli "karşı-akışlar" ele alınmıştır. Sonuçta, uluslararası enformasyon akışına ilişkin kavramsal tartışmaların daha da geliştirilmesine yönelik olarak farklı paradigmalar arasındaki etkileşimin gereğine vurgu yapılmıştır.</Özetçe>
<Anahtar>özgür enformasyon akışı, özgür ve dengeli enformasyon akışı, karşı-akışlar, kültürel emperyalizm, küreselleşme</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Çevrimiçi Basında Okuma Pratiklerinin Değerlendirilmesi: Kağıt Gazeteden İnternette Gazeteye</Başlık>
<Özetçe>Günümüzde, sayısal iletişim ortamların hızlı teknolojik evrimi sayesinde internet, yazılı basının yeni yayın organı olmuştur. Yazılı basın alanında bu durum yeni yazım tekniklerinin doğmasına ve okuyucuların haber okuma alışkanlıklarının değişmesine neden olmuştur. Bu araştırmanın amacı iki farklı medya üzerinde yayınlanan haberlerin okuyucu üzerindeki etkilerini karşılaştırmaktır: Basılı gazete ve gazetelerin internet yayını. Araştırma, internet üzerindeki yayınların haberi anlama, akılda tutma ve habere yorum yapma alanlarındaki etkilerini analiz etmeyi amaçlamaktadır. Gazetelerin internet yayınlarının gelişimiyle birlikte ortaya çıkan yeni okuma alışkanlıklarını analiz etmek için çalışmanın birinci ayağında 120 öğrenciyle bir anket çalışması yapılmıştır. Niteliksel bir analizin gerçekleştirildiği ikinci aşamada, günlük hayatlarında haber takibi için internetten yararlanan 20 üniversite öğrencisiyle bilgisayar başında bir gözlem testi gerçekleştirilmiş, bunu takiben bir post-değerlendirme anketi ve yarı-yapılandırılmış görüşme yapılmıştır. "Görev gözlem" metoduyla gerçekleştirilen gözlem bölümünde ve tamamlayıcı etaplarda, "Le Monde" gazetesi ve aynı gazetenin internet yayını "lemonde.fr" internet sitesinden yararlanılmıştır. Sonuçlar "yeni" okuyucunun basılı gazeteden ve internet yayınlarından haber okurken farklı yaklaşımları benimsediğini göstermiştir.</Özetçe>
<Anahtar>gazete, internet, okuma, kavrayış, akılda kalıcılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye'de Özel Sektör ve Sosyal Sorumluluk Projeleri</Başlık>
<Özetçe>Kurumsal sosyal sorumluluk çalışmaları Türkiye'de yaklaşık olarak 2000 yılından beri bütün şirketlerin ilgi gösterdiği bir uygulama olarak karşımıza çıkmaktadır. Şirketler kâr elde etmenin yanı sıra itibar kazanma, toplum tarafından beğenilme ve uzun vadede şirketin devamlılığını sağlama amacına yönelik olarak toplum refahını gözeten çok sayıda uygulama gerçekleştirmektedir. Bu çalışmada Türkiye'deki şirketlerin kurumsal sosyal sorumluluk kapsamındaki sosyal girişimlere yönelik bir değerlendirmesi yapılmıştır. Bu bağlamda "Türkiye'deki En Beğenilen 20 Şirket"in gerçekleştirdiği sosyal girişimler ele alınmıştır. Bu değerlendirme için şirketlerin kurumsal web siteleri analiz edilerek bu sosyal girişimlere hangi başlıklar altında yer verdikleri, uygulamaların neler olduğu, ne zamandan beri gerçekleştirildiği, ne türde yapıldığı ve hangi alana yönelik olduğu, uygulamalar için bir ortakla çalışılıp çalışılmadığı değerlendirilmiştir. Araştırma sonucunda Türkiye'de kurumsal sosyal sorumluluk kapsamındaki sosyal girişimlere yönelik eğilimler konusunda verilere ulaşılmıştır.</Özetçe>
<Anahtar>kurumsal sosyal sorumluk, sosyal girişimler</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Web Sitelerinin Kurumsal Kimlik Açısından Değerlendirilmesi: En Beğenilen 20 Şirket Üzerine Bir Analiz</Başlık>
<Özetçe>Kuruluşların ayırt edilmesinde önemli rol oynayan kurum kimliğini oluşturan öğelerin web sitelerinde ne şekilde yer aldığı ve kuruluşların kimliklerini hangi öğeler aracılığıyla yansıttığı bu çalışmanın sorunsalını oluşturmaktadır. Bu amaçla Capital Dergisi'nin yaptığı, Türkiye'de itibar yönetimi konusunda yapılmış en kapsamlı araştırma olan "Türkiye'nin En Beğenilen Şirketleri"araştırmasının sonucuna göre en beğenilen 20 şirketin web siteleri içerik analizi yöntemi kullanılarak incelenmiştir. Elde edilen veriler incelenen şirketlerin kurum kimliğine ve kurum kimliğini oluşturan öğelere verdiği önemi yansıtırken, web sitelerinin kurumsal kimlikle olan bağlantısını belirlemektedir.</Özetçe>
<Anahtar>kurum kimliği, web ve halkla ilişkiler, içerik analizi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Hastane Ortamında Kültürler ve Kişilerarası İletişim Tıbbi Uygulamalara Etki Etmekte midir?</Başlık>
<Özetçe>Hasta ile hekim arasındaki iletişimde; karşılıklı iyi bir ilişkinin kurulması, bilgi transferi ve tedavi ile ilgili karar verme gibi farklı amaçlar bulunmaktadır. Son yıllarda sıklıkla hekim-hasta arasında bir ortaklık kurulması felsefesinden de bahsedilmektedir. Ancak, hastane ortamında uzmanlarla hastalar arasındaki iletişim süreci, hastanenin, idari ve tıbbi kadroları bir arada bulundurmasından kaynaklanan karmaşık bir yapı olması nedeniyle, oldukça zor ve çok boyutludur. Bu sürecin tıbbi pratiklerin uygulanması süresine de etkileri olmaktadır. Hasta tatmininin önemli öğelerinden biri olan doktor-hasta ilişkisi hem doktor hem de hasta bakış açısıyla incelenmesi gereken bir konudur. Bu çalışmada öncelikle doktor-hasta ilişkisinin analiz edilebileceği genel bir çerçeve sunmak amacıyla teorik bilgiler sunulmakta daha sonra da Türkiye'de ve Fransa'da jinekoloji kliniğine başvuran toplam 175 kadın hasta ile iletişim ve kültürlerarası farklılığın değerlendirildiği bir araştırmanın sonuçları genellemeler üzerinden sunulmaktadır.</Özetçe>
<Anahtar>etkileşim, hastane ortamı, "tedavi edici söylem", kültürlerarasılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İstanbul'da Kent Turizminin Yeni Biçimleri</Başlık>
<Özetçe>İstanbul 19. yüzyıldan bu yana geçmiş medeniyetlerin tanıklıklarını ziyaret etmek isteyen Avrupalıların uğrak yeri olmuştur. Bu nedenle Doğu'nun egzotizminin de temsilcisi rolünü üstlenmiştir. Bu rolünün yanı sıra son 20 yıldır İstanbul bir başka rol de oynama girişiminde bulunmaktadır. Alışveriş merkezleri, gece eğlence merkezleri ve en önemlisi kültürel etkinlikleriyle istanbul "Doğu" kenti statüsünü küresel metropol olma yolunda yeniden biçimlendirmektedir. Bu yazı da, hem bugünü hem de geleceği için ziyaret edilmeye başlanan İstanbul'un turizm, kültür ve kongre sektörlerindeki gelişmelerle birlikte nasıl bir dönüşüm içine girdiğini söz konusu sektörlerin temsilcileriyle yapılan görüşmelerle saptamakta ve tartışmaktadır.</Özetçe>
<Anahtar>istanbul, kent turizmi, yeni turizm biçimleri, kentleşme, mutenalaşma</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türk Halkla İlişkiler Tarihinden Gizli Kalmış Bir Sayfa: Ziraat Bankası Beşikdüzü Şubesi ve Sıla Dergisi</Başlık>
<Özetçe>Türkiye'de halkla ilişkiler faaliyetlerini ilk uygulayanlar, kamu kuruluşları olmuştur. Ancak ekonomik ve politik unsurların evrilmesiyle gerek kamu, gerekse özel kuruluşlar bünyelerinde halkla ilişkiler faaliyetlerine yer vermek zorunda kalmışlardır. İletişim araştırmaları içinde halkla ilişkilere dair çalışmalara bakıldığında, araştırma konularının geniş ölçekli çalışmakta olan kurum ya da işletmeler olduğu görülür. Bu kuruluşların halkla ilişkiler faaliyetleri başarıları, başarısızlıkları yapılan araştırmaların temel hareket noktalarını oluşturmaktadır. Yapılan bu çalışmada ise 1970'li yılların başlarında Trabzon'un Beşikdüzü ilçesi Ziraat Bankası'nda gerçekleştirilen halkla ilişkiler ve iletişim faaliyetleri incelenmiştir. Araştırmanın amacı, mikro tarihsel bir çerçevede kalarak henüz halkla ilişkiler faaliyetinin büyük kuruluşlar tarafından uygulanmadığı dönemde, küçük bir şubede bu faaliyetin nasıl uygulandığını ortaya çıkarmaktır. Araştırma sözü edilen bankada halkla ilişkiler/iletişim faaliyetlerini gerçekleştiren kişi olan Hikmet Aksoy ile yapılan sözlü tarih görüşmesine dayanılarak gerçekleştirilmiş, bunun yanı sıra, Aksoy'un arşivinden de yararlanılmıştır.</Özetçe>
<Anahtar>halkla ilişkiler, iletişim, kamu yönetiminde halkla ilişkiler, göç</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Globalleşme ve Görüntü Pazarı: Dijital Görüntü Bankaları</Başlık>
<Özetçe>Teknolojik gelişmeler, üretilen ve talep edilen görüntü miktarında olağanüstü bir artış yaratmıştır. Özellikle dijital fotoğraf teknolojilerindeki hızlı gelişmeler, bu arz ve talep artışındaki en önemli nedendir. Görüntü pazarındaki bu arz ve talebin ekonomik örgütlenmesi, görüntü bankacılığı olarak adlandırılmaktadır. Globalleşme süreçlerine koşut olarak ortaya çıkan görüntü bankacılığı görüntü üreticisini bütünüyle dışlayan bir ekonomik örgütlenmeyi global görüntü pazarının bir gereği olarak gündeme getirmiştir. Bu çalışmada, global görüntü pazarının global ve yerel iki aktörü karşılaştırmalı olarak ele alınmıştır. Getty Image ve Görsel Pazar 7/24 adlı kuruluşlar öncelikle mikro ekonomik bir çözümlemeye tâbi tutulmuştur. Bu çözümleme ile iki kuruluşun üretici ve tüketicilerle olan ilişkileri ortaya konmaya çalışılmıştır. Daha sonra bu kuruluşların web sitelerindeki içerik çözümlenerek görselleri değerlendirilmiştir. Ulaşılan veriler, görüntü pazarındaki yerel küçük şirketlerin, bu alandaki global büyük şirketlerin "zorunlu temsilcileri" olarak iş gördüklerini ortaya koymaktadır. Ayrıca, global görüntü pazarındaki tekelleşme eğilimi, esnek istihdam modelleri, dağıtımın sıkı kontrolü ve içeriğin pazara ve müşterilere göre belirlenmesi gibi olgular, üretilen içeriklerin de giderek birbirine daha benzer olması sonucunu doğurmaktadır.</Özetçe>
<Anahtar>globalleşme, dijital görüntü bankaları, Getty Image, Görsel Pazar 7/24</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Devlet ve Sermaye Sarmalında Türkiye Medyası: Ekonomik Krizler, Medya ve Demokrasi</Başlık>
<Özetçe>Bu makale, Türkiye medyası ve demokrasi arasındaki ilişkiyi araştırmakta ve Türkiye'de demokratik bir iletişim düzeni ve iletişim özgürlüğü, neo liberal politika deneyimine rağmen 1980'lerden beri süregiden medya dönüşümü, neo otoriter medya sistemi içerisinde yansımasını nasıl bulmuştur sorusuna yanıt aramaktadır. Bu çalışma, söz konusu soruları doğru konumlandırabilmek için birbiriyle ilişkili üç fenomen üzerinden çözümlemesini gerçekleştirmiştir: 1) Türkiye medya sektöründe mülkiyet yoğunlaşması 2) Neo liberal politikalar döneminde, medya politikaları - hükümet düzenlemeleri ve 3) Türkiye'de devlet - medya ve sermaye grupları arasındaki ilişkiler. Bu çalışma, eleştirel ekonomi politik yöntembilimi kullanarak Türkiye medyası ve demokratik iletişim düzeni arasındaki ilişkiyi ekonomik krizler döneminde çözümlemektedir. Çalışmada yazar; sermaye gruplarının da en az devlet ve siyasal iktidarlar kadar, demokratik bir iletişim düzeni üzerinde engel oluşturabileceğini belirlemiştir.</Özetçe>
<Anahtar>neo-otoriter medya sistemi, Türkiye medyası, eleştirel ekonomi politik, ekonomik krizler</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Avrupa Birliği Uyum Çalışmaları Çerçevesinde Film Denetleme Sisteminde Yapılan Değişikliklere Genel Bir Bakış</Başlık>
<Özetçe>Küreselleşme ve bu süreçte yaşanan bazı gelişmeler, genel olarak katı film denetleme sistemleri üzerinde yumuşama yönünde bir baskı yaratmaktadır. Türkiye'de de özellikle Avrupa Birliği uyum çalışmaları çerçevesinde son yıllarda film denetleme sisteminde bazı değişiklikler yapılmıştır. Bu değişiklikler detaylı bir şekilde incelendiğinde her ne kadar deregülasyon olarak kabul edilebilecek bazı değişiklikler yapıldıysa da katı film denetleme sisteminde büyük bir değişiklik olmadığı, sinema filmlerinin hâlâ devlet sansürüne tâbi olduğu görülmektedir.</Özetçe>
<Anahtar>film denetleme sistemleri, devlet sansürü sistemi, kendi kendini denetleme sistemi, Avrupa Birliği uyum çalışmaları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Toplumsal Beğenideki Değişimlerin Temsili Olarak Sinema ve Müzik: Ah Güzel İstanbul, Muhsin Bey ve Neredesin Firuze</Başlık>
<Özetçe>Kitleleri tüketime yönlendirdiği için eleştirilen ya da tam tersine bir direnme ve protesto etme potansiyeli olarak görülen popüler kültür ürünleri, yüksekkültür/düşükkültür ayrımlarının ötesinde toplumsal beğeni çerçevesinde değerlendirilmeye başlanmıştır. Kültürel bir üretim olan sinema, yine bir kültürel temsil olan müzik aracılığıyla toplumsal değişimin seyrini aktarabilir. Bu çalışma Türkiye'de iç ve dış göç dalgalarının sonucunda farklı kültürel beğenilerin buluşmasını, Ah Güzel İstanbul, Muhsin Bey ve Neredesin Firuze filmleri çerçevesinde incelemeyi amaçlamaktadır. 1960'lardan 2000'li yıllara toplumsal değişimin sinemada müzik temsilleri bağlamında incelenmesi önem taşımaktadır. Göçlerle ortaya çıkan bu kültürel karşılaşmalara beğeniler açısından bakıldığında homojenlikten çok, sürekli farklılaşan ve çeşitlenen bir heterojenleşmenin söz konusu olduğu, bunun da filmlerde temsil edildiği görülmektedir. Türkiye'nin modernleşme sürecine koşut olarak Ah Güzel İstanbul da alaturka-alafranga ikiliği, Muhsin Bey'de Türk Sanat Müziği-arabesk karşılaşması, Neredesin Firuze'de ise türlerin iç içe geçtiği hibrit (melez) yapı ortaya çıkmaktadır.</Özetçe>
<Anahtar> popüler kültür, müzik, Türk sineması</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye'de Yaygın Televizyonlarda Tektipleşme ve Diziler: Tektipleşmiş Bir Zenginlik Göstergesi Olan Lüks Villaların Düşündürdükleri</Başlık>
<Özetçe>1980 sonrası Türkiye'de uygulanan neo-liberal politikaların medya alanındaki yansımalarının deregülasyon başlığı altındaki sonuçları; medya mülkiyetinde yoğunlaşma, ticari yayıncılık anlayışının yerleşmesi ve medya ürünlerindeki tektipleşme sorunudur. Çok izlenen özel televizyon kanallarının ana-yayın kuşağındaki tektipleşme ise, yerli dizilerin yayınlanmasıdır. Bu çalışmaya göre yerli dizilerin tektipleşmiş hâkim anlatıları ise şöyledir: Mahallelilik ya da geniş aile dayanışmasına dayalı cemaatçilik anlatısı (İstanbul kökenli ve Anadolu kenti/kırsalı kökenli), zengin ve yoksulun sınıf çatışması olmaksızın ve kaynaşarak bir arada yaşadığı anlatısı (istanbul kökenli ve Anadolu kenti/kırsalı kökenli), lüks yaşam tarzı anlatısı ve lümpen milliyetçiliği meşrulaştıran anlatılar. Yerli dizilerde 1990'ların ortalarından itibaren lüks yaşam tarzı anlatısı içinde, havuzlu süper lüks villalar, tektipleşmiş zenginlik göstergeleri olarak öne çıkmaktadır. Bu çalışmada yerli dizilerde tektipleşmiş zenginlik göstergeleri olarak öne çıkan bu lüks villalar, Türkiye'de kentleşme, yeni zenginlik ve yeni orta sınıf üzerine yapılan çalışmalarla ilgili literatüre başvurularak tartışılmıştır. Sosyal teoride bu lüks villaların sahibi yeni zenginler, 1980 sonrası ihracata dayalı ekonomik büyüme modelinde hızlı zenginleşen kesimler ve özellikle uluslararası şirketlerde çalışan yeni orta sınıf, diğer bir deyişle üst orta sınıftır. Sosyal teoriye göre, bu yeni zenginler kendilerini yoksullardan ve alt sınıflardan ayrıştırmak, onlarla aralarına sınırlar çizmek için, kent çeperindeki bu lüks villalarda oturmayı tercih etmektedir. Yerli dizilerde ise, sosyal teoride savunulduğunun aksine, zenginler yoksullarla/alt sınıflarla aralarına sınırlar çizenler olarak temsil edilmemektedir. Yerli dizilerde zenginler ve yoksullar/alt sınıflar, sınıf çatışması olmaksızın bir arada yaşayan ve evlilikler gerçekleştiren gruplar olarak temsil edilmektedir. Bu temel farklılık, 1990'lı yıllarda zenginlik ve tüketim kültürü söylemlerini öne çıkaran medyanın, 2001 ekonomik krizinden sonra bu söylemini yumuşatması olarak yorumlanmış ve tartışılmıştır.</Özetçe>
<Anahtar>diziler, yerli diziler, deregülasyon, tektipleşme, yeni zenginlik, lüks villalar, kentleşme</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Belleğin Labirentinde Geçmiş Üzerine Bir Deneme: Neden Hatırlamak?</Başlık>
<Özetçe>"iyileşecek yaraları olduğu sürece, geçmiş bugün olarak kalır." (Rademakers'in 1989 tarihli Gül Bahçesi -The Rose Garden- filminden)

"Toplumların geçmişleriyle medya dolayımlı ilişkileri ve bu ilişkide etkili olan faktörler nelerdir?" sorularına yanıt arayan çalışmada, ATV'de yayınlanan "Hatırla Sevgili" adlı "dönem dizisi" üzerinden geçmiş, bellek, hatırlama olguları ele alınmaya çalışılmaktadır. Geçmiş, bellek ve nostalji sorunları, iletişim biçimleri ve akışıyla birbirinden ayrılmaz bir şekilde ilişkilidir. Günümüzde "bellek bankaları"nın en önemli malzeme tedarikçisi kimliğindeki medya ve özellikle televizyonun bellek ve toplumsal anıların inşasındaki güçlü rolü politik tarihimizde "Yassıada Duruşmaları" olarak adlandırılan sürecin temsili örneğinde zengin veriler içermektedir. "Hatırla Sevgili" ve benzer yapımlar yoluyla geçmiş, yeni yorumların nesnesi olmakta, bugünün insanları söz konusu geçmişi, gelecekten haklar talep etmek için yeniden hatırlamaktadır. Mutluluklarımızın, mutsuzluklarımızın, acılarımızın, zaferlerimizin, yenilgilerimizin, öfkelerimizin, sevinçlerimizin, yoksunluklarımızın, karamsarlıklarımızın ve her şeye rağmen umutlarımızın yer aldığı geçmiş, geleceğimizin de deposudur. Medya ise geçmişin mutlu/mutsuz kalıntıları ile belleğin iyileştirici gücünün en etkili ilaçlarındandır.</Özetçe>
<Anahtar>"Hatırla Sevgili", 27 Mayıs 1960, Yassıada Duruşmaları, medya, bellek, geçmiş, hatırlama</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>19’uncu Yüzyılda Kitabın Öyküsü: Balzac’ın Gözünden Matbaalar ve Kağıt</Başlık>
<Özetçe>Bilgi teknolojilerinin matbaaları baştan aşağıya değiştirdiği bu çağda, Gutenberg'den bu yana makinelerin ve ana maddelerin unutulmaya yüz tutmuş zorlu gelişim sürecini kavramak için Balzac'ın Sönmüş Hayaller'i, yazarın deneyimleri ışığında ve derin gözlem anlayışıyla ele aldığı ciddi bir belge olarak okunabilir. Bu çalışmada, önce Balzac’ın matbaacılık bilgisinin ve bu konuda geliştirdiği düşüncelerin ne denli güçlü olduğu irdelenecek ve böylece yayıncılık evreninin yazar için bir roman dekorundan çok daha fazlasını ifade ettiği ortaya konacaktır: Sönmüş Hayaller, sadece Lucien ve David’in maceralarını değil, okuyucunun elinde tuttuğu kitabın öyküsünü de anlatmaktadır. Bu öykü matbaayla başlar, ancak kağıt olmadan var olamaz. Burada Balzac’ın kitabın hammaddesi hakkında verdiği teknik bilgiler oldukça ilginçtir ama en önemlisi, kağıt üzerine araştırmalarına dayandırdığı sosyolojik çözümlemenin yazarın ileri görüşlü dehasını açığa çıkarmasıdır.</Özetçe>
<Anahtar>matbaa, kâğıt, yayıncılık, kitap, hurufat</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>"Artık Ben de Bir Yazarım" Milliyet Gazetesi Blog Sayfası ve Blog Yazarlığı</Başlık>
<Özetçe>Blog sistemi, tüm dünyada, anaakım medyanın hegemonyasına karşı, sanal ortamda katılımcılığı, çoksesliliği ve eleştirelliği mümkün kılan bir alternatif medya türü olarak ortaya çıkmıştır. Blog, bireyin iletişim sürecine aktif olarak katılmasını sağlayan, erişimi ve kullanımı kolay bir web hizmetidir. Bu çalışmada, Türkiye'de türünün ilk örneği olan, Milliyet Gazetesi'nin blog hizmeti, blog sisteminin sağladığı açılımlar ve getirdiği yenilikler açısından sorgulanmıştır. Bu amaçla, 44 Milliyet Blog yazarı ile görüşülmüştür. Elde edilen veriler doğrultusunda, Milliyet Blog'un, bir alternatif medya mecrası olarak değil, Milliyet Gazetesi'nin kurumsal kimliğini temsil eden bir kuruluş olarak işlev gördüğü ortaya çıkmıştır. Milliyet Blog yazarlarının da, iletişim sürecine aktif olarak katılmalarına rağmen, hâkim iletişim sistemine alternatif yaratamayan, eleştirellikten uzak, Milliyet yazarlarına dönüştükleri gözlemlenmiştir. Bu saptamalar, iletişim sürecindeki alternatif arayışlarda, teknolojik yeniliklere erişimin tek başına yeterli olmadığını, okurun/yazarın içerik üretiminde de yeni alternatifler geliştirmesi gerektiğini ortaya koymuştur.</Özetçe>
<Anahtar>medya okur-yazarlığı, alternatif medya, blog</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Okulun Penceresinden: Gazetecilik Öğrencilerinin Barış Kültürü ve Kültürel Çeşitlilik Kavrayışları</Başlık>
<Özetçe>Bu çalışma, iletişim fakültelerinde gazetecilik eğitimi alan son sınıf öğrencilerinin barış kültürü ve çokkültürcülüğe ilişkin yaklaşımlarının yaygın haber üretim pratiklerine ve kendi haber yazım süreçlerine yansıma şekillerini irdelemektedir. Çoklu araştırma yöntemine -odak grup ve yorum/editoryal yazma pratiği- yaslanan çalışma, Türkiye'nin köklü iletişim fakültelerinden olan ve on yılın üstünde bir süredir uygulama gazetesi çıkaran Anadolu, Ege ve İstanbul Üniversiteleri gazetecilik bölümü öğrencileriyle sınırlıdır. Gazetecilik öğrencileri, barış kültürünün ve kültürel çeşitliliğin yaşayabilmesi için gereken demokratik ve çoğulcu bir atmosferi desteklerken, mevcut siyasal ve toplumsal duruma dair çoğunlukla tutarlı bir eleştirellik sergilemektedirler. İlerici bir potansiyele işaret eden bu önemli bulgu, geleceğe dönük tahayyüller açısından yüreklendirici. Ne var ki bu duyarlılık bazı noktalarda kırılmaya uğramakta, öğrencilerin yazdıkları metinlerde yer alan argümanlar ile tartışmalar sırasında sözlü olarak dile getirilen görüşler kimi zaman tutarsızlık göstermektedir. Dahası gazetecilik öğrencilerinin yaygın medyanın habercilik kodlarının ve pratiklerinin değişmeyeceğine; alternatif bir dilin kurulamayacağına dair katı inançları, gazetecilik eğitmenleri açısından da önemli bir özeleştiri potansiyeli taşımaktadır.</Özetçe>
<Anahtar>barış gazeteciliği, kültürel çeşitlilik, gazetecilik eğitimi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İletişim Eğitimcilerinin ve Öğrencilerinin Perspektifinden Kamusal Yayıncılık Örneği Olarak TRT Radyoculuğu</Başlık>
<Özetçe>Günümüzün çok seçenekli iletişim ortamı içerisinde radyoların genel dinlenirlik oranları ve dinleyicilerin alışkanlıkları dikkatle incelenmekte ve sorgulanmaktadır. İletişim araçları arasındaki rekabetin yüksek olduğu bu ortamda kamu yararının gözetilmesi adına bir denge unsuru olarak var olması gereken kamusal radyoların, Türkiye özelinde TRT'nin dinlenirlik düzeyi ve dinlenirlik biçimleri ayrıca sorgulanması gereken bir konu olarak ortaya çıkmaktadır. Kamusal yayıncılığın, içinde bulunulan ekonomik koşullarda ve rekabet ortamında geleceğe taşınmasında en önemli rol kuşkusuz iletişim eğitimi veren kurumlardadır. Bu bağlamda çalışmanın temel sorunsalı, geleceğin medya profesyonellerinin yetiştiği iletişim fakültelerinde öğretim elemanları ve öğrenciler arasında kamusal radyoculuğun nasıl algılandığı ve bu algı içinde TRT radyoculuğunun nereye konumlandığının belirlenmesidir. Çalışmada, anket yoluyla hedef kitlenin radyo dinleme oranları; kamusal yayınları dinleme amaçları; TRT radyolarında kullanılan dil hakkındaki görüşleri; özel radyo ve televizyonlarla girdikleri rekabet karşısında TRT'nin konumu hakkındaki düşünceleri araştırılmıştır. Çalışma sonucunda elde edilen veriler iletişim eğitimcilerinin ve öğrencilerinin büyük bir oranının radyo dinlediğini, kamusal yayıncılık seçeneği olarak TRT'yi özel radyolardan görece olarak daha fazla tercih ettiklerini ortaya koymaktadır. Aynı karşılaştırma televizyonlar ile yapıldığında dinlenirlik oranlarının fark edilir biçimde düştüğü görülmektedir. TRT'yi daha bilgilendirici, eğitici ve düzeyli buldukları için dinlediklerini belirten anketin hedef kitlesi, anadilinin doğru kullanılması konusunda TRT'yi özel radyo ve televizyonlardan daha yeterli bulduklarını ifade etmektedirler.</Özetçe>
<Anahtar>radyo yayıncılığı, kamusal radyo, kamu yararı, anadilini kullanma, haber - bilgilendirme, kültür - eğitim sanat katkı, müzik - eğlence işlevi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye'de Bağımsız Haber Dergiciliğinin Ekonomik Sorunları: Nokta Dergisi Örneği</Başlık>
<Özetçe>20'nci yüzyılın toplum yaşamına getirdiği hızlı tempo kısa yoldan bilgi edinme ihtiyacını ortaya çıkarmış, böylece Time 1923 yılında ilk haber dergisi olarak ortaya çıkmıştır. Dünyanın pek çok ülkesinde Time'dan esinlenen haber dergileri birbiri ardına yayınlanırken Türkiye'de haber dergiciliği, çok partili siyasal yaşama geçildiği dönemde, 1954 yılında Akis'le başlamıştır. Türkiye'de dergi yayıncılığı sektöründe 1980'lere kadar sermayedarları yazar kadrolarından oluşan küçük ve orta ölçekli işletmeler etkin olurken, 1980'lerden itibaren dünyayla paralel şekilde Türkiye'yi de etkileyen neo-liberal ekonomi anlayışı, basın sektörünü de etkilemiş, sahiplik yapısının değişmesine yol açmış, sektöre yatay ve dikey birleşmelerle büyüyen medya grupları hâkim olmuştur. 1990'lardan itibaren giderek büyüyen, dağıtımı ellerinde bulunduran, televizyon yayıncılığına başlayan basın grupları, dergi yayıncılığı alanında da egemenliklerini kurmuşlardır. Bu yoğunlaşma dergi pazarının oligopol bir yapıya bürünmesiyle sonuçlanmıştır. Bu çalışmada yoğunlaşmanın yüksek olduğu dergi yayıncılığı sektöründe habere ulaşmada çeşitliliğin ve çoksesliliğin sağlanması açısından önemli bir faktör olan bağımsız haber dergiciliğinin pazarın yapısı, insan kaynakları, reklam, dağıtım ve pazarlama, tiraj kısıtlanmasından oluşan ekonomik sorunları, Kasım 2006 - Nisan 2007 tarihleri arasında bağımsız bir yayın olarak faaliyet gösteren ancak gerek ekonomik gerekse siyasi nedenlerle sermayedarı tarafından yayından kaldırılan Nokta dergisi örneği üzerinden incelenmiştir. Örnek olay incelemesi yönteminin kullanıldığı çalışmada literatür taramasıyla elde edilen veriler yarı yapılandırılmış derinlemesine görüşmelerle tamamlanmıştır. Çalışma, Türkiye'de medya sahipliğinin ticari saiklerden çok siyasi güç elde etmekle eşdeğer görüldüğünü ortaya koymaktadır. Bununla birlikte finansal olarak en az bir yıl desteklenmesi ve editöryal bağımsızlığının sağlaması durumunda bağımsız bir haber dergisinin, medya sektöründe tekelci yapıdan kaynaklanan teksesliliği kırdığı, kendi okuyucusunu yarattığı görülmüştür.</Özetçe>
<Anahtar>dergi sektörü, haber dergileri, bağımsız yayıncılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Belediyelerin Kurumsal Web Sitesi Kullanımı Üzerine Bir İnceleme: Londra Büyükşehir Yönetimi ve İstanbul Büyükşehir Belediyesi Web Sitesi Ana Sayfalarının Karşılaştırılması</Başlık>
<Özetçe>Günümüzün dinamik ortamında halkla ilişkiler çalışmaları açısından yeni ve önemli bir iletişim aracı olan internet, gerek kamu kuruluşlarında gerekse özel sektör kuruluşlarında yaygın ve etkin biçimde kullanılmaya başlanmıştır. Kurumlar elektronik ortamda hedef kitleleriyle daha yakın, etkin, etkileşimli, karşılıklı yarar sağlayan ilişkiler kurup geliştirebilmektedirler. Kurumsal web sitelerini en doğru biçimde kullanan kurumlar olumlu bir algılama yaratmakta ve rekabetçi ortamda öne çıkmayı başarmaktadırlar. Halka en yakın kamu kuruluşları olan belediyeler de, vatandaşa çağdaş hizmetler götürebilmek için elektronik ortamdan yararlanarak çalışmalarını ebelediyecilikuygulamalarına dönüştürmüşlerdir. Belediyelerin elektronik ortamda hizmet sunabilmesi için 24 saat kullanıma açık işlevsel bir web sayfasına ihtiyaç vardır. Web sitesi kamuoyunu bilgilendirmenin yanı sıra eğitmek ve bilinçlendirmek amacıyla da kullanılabilmektedir. Bu çalışmada, iki metropol kentin belediyesi olan İstanbul ve Londra Büyükşehir Belediyelerinin kurumsal web sitelerinin karşılaştırmalı olarak incelenmesi amaçlanmıştır. Kurumsal web sitesinin ana sayfası,kullanıcıya ilk izlenimini verir ve ilk enformasyon kaynağı olarak önemli bir role sahiptir. İncelemede iki web sitesinin yalnızca ana sayfaları karşılaştırılmış ve inceleme konusu 'bir enformasyon kaynağı olarak web sitesinin tasarım boyutu' ile sınırlandırılmıştır. Bu incelemede; iki farklı sitenin birbirleriyle benzerlikleri, farklılıkları ve web sitesi tasarımı yönünden ölçütlere uygunluğu belirlenmek istenmiştir.</Özetçe>
<Anahtar>e-belediye, internet, kurumsal web sitesi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Küresel Karmaşıklık Karşısında İndirgeyici Açıklama Şemaları Olarak Siyasi ve Ruhani Televizyon Dizileri</Başlık>
<Özetçe>insanı diğer canlı türlerinden ayıran en temel özellik, kendi varlığı üzerine düşünebilmesi ve buna bağlı olarak simge üretebilmesidir. Varlık üzerine düşünmek, onu anlamlandıracak açıklamaların da inşa edilmesi anlamına gelir. Nitekim insan toplulukları, tarih boyunca kendi varlıklarını, doğayı, evreni, dünyanın düzenini ve olaylarını açıklamaya yönelik söylem biçimleri üretmişlerdir. Mitolojiler kadar çağdaş ideolojiler de aynı amaca hizmet ederler. Oysa küreselleşme ve özellikle neo-liberal siyasaların yaygınlaşmasıyla birlikte, dünyanın anlamlandırılması git gide güç, çoğu zaman olanaksız olmaya başlamıştır. Çok fazla bilinmeyenin olduğu akışkan, anlıksal eyleme dayalı, sanal değer değişiminin esas olduğu bir toplumsal deneyim, ister istemez bir genel belirsizlik hali yaratmaktadır. Küresel karmaşıklık halinin yarattığı anlamlandırma güçlükleri, büyük oranda kitle iletişimi kanallarından yayılan şemalaşmış açıklamalarla karşılanmaya çalışılmaktadır. Nitekim televizyon, bu mecralar arasında en etkilisi olarak belirginleşmektedir. Televizyon biçimleri arasında ise son yıllarda dizilerin başat açıklama şemaları olarak kendilerini dayattıklarını görebilmekteyiz. Bu makale, diziler arasında, açıklama iddiasının en yoğun olarak hissedildiği iki tür(siyasi ve ruhani) üzerinde yapılmış bir araştırmanın sonuçlarına dayanmaktadır.</Özetçe>
<Anahtar></Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Yeni Yerel Kültürel Kimliklerin TV Dizileri Üzerinden Gösterimi: Fırtına</Başlık>
<Özetçe>Küreselleşme yarattığı kültürel türdeşleşmeyle, yerel kültürel yapılarda dönüşümlere neden olmaktadır. Küreselin yerelde yaptığı değişikliği anlatmak için kullanılan 'küresel-yerellik' sözcüğü ile söylenmek istenen küresel ve yerelin karşılaşması ve bu karşılaşma sonucunda küresel kültürün yerel kültürü kapsamasına ve ortaya çıkan melez kültürel yapılara işaret eder. Küreselleşme, kültürleri ve kimlikleri birbirine benzer hale getirirken o bölgenin özelliğine bağlı olarak farklı adaptasyonlar ortaya çıkmaktadır. Bu çalışmada toplumun içyapısının, birebir olmamakla beraber, TV programlarına yansıdığı varsayımından hareketle Doğu Karadeniz'de yaşanan kültürel kimlik değişimlerinin "Fırtına" isimli dizi üzerinden incelenmesine çalışılmıştır. Çalışmada ortaya çıkan sonuç, küresel kültüre doğru gidişin yerel kültürel kimlikleri de etkilediği yönündedir. Küresel kültür, türdeşleştirici etkisiyle yerel kültürel kimliklerde dönüşümlere yol açmaktadır.</Özetçe>
<Anahtar>küresel-yerellik, yerel kültürel kimlikler, televizyon dizileri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Eskişehir Kent Basını ve Gazeteciliği Üzerine Bir Profil Denemesi: Gazetecilerin Kent Basınına İlişkin Tutumları </Başlık>
<Özetçe>Bu çalışmanın konusunu, tekelleşmiş yaygın basın karşısında, Eskişehir özelinden yola çıkarak kent basınının ve gazeteciliğinin öneminin ortaya konulması oluşturmaktadır. 2007 yılı itibariyle Eskişehir'de günlük olarak yayımlanan gazetelerin içerikleri ve bir kurum olarak yapısı, işleyişi, gazetecilerin çalışma koşulları ve gazetecilik mesleğine yaklaşımlarının analizi çalışmanın amacını oluşturmaktadır. Öncelikle, Eskişehir kent basınını oluşturan sekiz gazetenin (Ak Haber, Anadolu, Burç, İki Eylül, İstikbal, Milli İrade, Sakarya ve Sonhaber) içerikleri nitel metin analizi yöntemiyle çözümlenerekprofilleri ortaya çıkarılmıştır. Eskişehir'de yayın yapan radyo ve televizyonlar ise bu çalışmanın kapsamı dışında tutulmuştur. Gazetelerin üretim aşaması, sahiplik yapısı, tirajlar/net satış oranları, siyasal ve ekonomik çevre ile olan etkileşim, editoryal özerklik, yaşanılan sorunlar vb. unsurlar gazete temsilcileri ile gerçekleştirilen derinlemesine görüşmelerden elde edilen bulgulardan yola çıkılarak değerlendirilmiştir. Çalışmanın bulgularına göre, Eskişehir kent basınının ekonomik sorunları olduğu ve kamu yararını öne çıkaran bir yayıncılık anlayışına sahip olduğu tespit edilmiştir.</Özetçe>
<Anahtar>Eskişehir basını, yerel basın, kent basını, kentsel dinamikler, Eskişehir basınının sorunları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İnternet Ekonomisinde Basın İşletmelerinin E-İş Modelleri</Başlık>
<Özetçe>1980'lerden sonra yeniden yapılanan ekonomide bilgi ve iletişim teknolojileri önem kazanmıştır. Teknolojik gelişmelerle birlikte internetin çok yönlü iletişime olanak verecek şekilde hızlanması ve yaygınlaşması ticari anlamda da yeni olanakların ortaya çıkmasına yol açarken, iş modellerinde de değişime neden olmuştur. İnternet giderek daha baskın bir dağıtım kanalı haline dönüşmektedir. Yazı, grafik, görüntü ve sesleri aynı anda sunabilmesi, interaktif olması, interneti diğer mecralardan daha ön plana çıkarmış, basın işletmelerinin geleceğini şekillendirebilecek yeni bir mecra olarak görülmesine neden olmuştur. Diğer mecraların ortaya çıktığı dönemlerde olduğu gibi, bugün de internetin varolan geleneksel medyayı ortadan kaldırıp kaldırmayacağı ya da nasıl etkileyeceği güncel bir tartışma konuları arasındadır. Bu tartışmalar bugün kesin sonuçlara bağlanmasa da internetin geleneksel medyanın çalışma şeklini ve iş modellerini etkilediği ve etkilemeye devam edeceği kabul edilmiş bir gerçektir. Bu nedenle başta gazeteler olmak üzere basın işletmeleri, popülerleşmeye başlamasından itibaren internette yer almışlardır. Önceleri yalnızca varolan basılı içeriklerini internete aktaran gazeteler, ilerleyen dönemlerde internetin sağladığı olanaklardan daha fazla yararlanmaya, bu alanda büyümek, daha fazla gelir elde etmek için farklı iş modelleri geliştirmeye yönelmişlerdir. Bu çalışmada gazetelerin internet ortamında ortaya koydukları iş modelleri incelenmiş, bu işletmelerin gelecekte daha verimli hale gelmesi, daha fazla gelir elde etmesi için iş modellerini hangi eğilimler doğrultusunda yönlendirebilecekleri araştırılmıştır. Araştırma kapsamında öncelikle internet ekonomisini oluşturan koşullar, bu koşullarda ortaya çıkan iş modelleri ele alınmış ve gazetelerin dünyada ve Türkiye'de bu modelleri nasıl kullandıkları güncel kaynaklardan elde edilen veriler ışığında incelenmiştir. Nitekim, her geçen gün daha geniş ve daha genç bir kitleye hitap eden, yeni teknolojik olanaklar sunan internette konumlarını korumak isteyen gazete işletmeleri için varolan iş modellerinin işlerliğinin sorgulanması, bu iş modellerinin gelecekte hangi eğilimler doğrultusunda şekil alacağı önem taşımaktadır.</Özetçe>
<Anahtar>internet ekonomisi, internet, gazetecilik, iş modelleri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türk Basınında İran Nükleer Krizi'nin Sunumu: Haberlerin Çerçevelenmesi</Başlık>
<Özetçe>iran nükleer faaliyetlerini yeniden başlattığını dünya kamuoyuna duyurduktan sonra ABD, İran'ın asıl amacının kitle imha silahları geliştirmek olduğunu iddia etmiş ve iran'ın nükleer çalışmalarını durdurması yönünde baskıların arttırılmasını istemiştir. ABD yetkilileri İran'ın bu durumdan vazgeçmemesi halinde iran'a yönelik bir operasyon yapılabileceğini söylemişlerdir. Bölgede iran'a komşu olan ve "ABD müttefiki" Türkiye'nin olası bir ABD-iran savaşının sonuçlarından en çok etkilenecek devletler arasında olması sebebiyle Türk basını durumu yakından incelemeye almıştır. Konunun başlangıcı ve gelişmesi bakımından önemli kabul edilen Eylül 2005 ve Nisan 2006 tarihleri arasında belirlenen Hürriyet, Milliyet, Sabah, Radikal, Yeni Şafak, Türkiye, Zaman ve Cumhuriyet gazetelerindeki iran'ın nükleer faaliyetlerini konu alan toplam 609 haber incelenmiştir. içerik analizi yöntemiyle incelenen haberler gazetelerin yayın politikalarına göre ABD'yi ya da iran'ı taraf alan belirli konular diğer konulara göre öne çıkarılarak veya belirli nitelemeler ile yayınlanmaktadır. Çerçeveleme çalışmalarını temel alan araştırmada seçilen gazetelerdeki haber çerçeveleri betimlenmiştir.</Özetçe>
<Anahtar>çerçeveleme kuramı, haberlerin çerçevelenmesi, haberde yanlılık, yazılı basın</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>2002 Genel Seçimlerinde Türk Siyasal Partilerince Gerçekleştirilen Seçim Reklamlarının Karşılaştırmalı Söylem Analizi</Başlık>
<Özetçe>Bu çalışmada 2002 genel seçimlerimde beş politik parti tarafından (Adalet ve Kalkınma Partisi, Cumhuriyet Halk Partisi, Milliyetçi Hareket Partisi, Doğru Yol Partisi ve Genç Parti) gazeteler aracılığıyla yapılan siyasal reklamları incelemekteyiz. İnceleme yöntemimiz göstergebilimin ilkeleri üzerine kurulmuştur. Politik partiler gençlik/yaşlılık, zayıf/güçlü, doğru/yalan, suç/ceza, dürüst/ahlaksız, aydınlık/karanlık, halk adamı/politikacı, korkak/cesur karşıtlık eksenleri üzerinde kendilerini farklılaştırmaya çalışırlar. 2002 genel seçimleri için yapılan reklamlarda, gösteri ilk sırayı alarak söze çok az yer bırakır. Görünüşte ideolojiden yoksun, klişeler, suçlamalar ve imgeler üzerine kurulu, budanmış bir söylem söz konusudur. Ancak ideoloji biçimler, imgelerin, amblemlerin ve sözcüklerin seçimi yoluyla çok açık bir biçimde dile getirilir.</Özetçe>
<Anahtar>siyasal parti, reklam, göstergebilim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Reklamda Çocuk İmgesinin İşlevi: 2006-2007 Türk Televizyon Reklamlarında Çocuk Kullanımı</Başlık>
<Özetçe>Bu çalışmada 2005-2007 yılları arasında yayınlanan, çocuk imgesine yer veren iki yüz televizyon reklamı göstergebilimsel bir yaklaşımla incelenmiştir. Çalışmanın amacı çocuk imgesinin reklamlarda üstlendiği işlevleri ve tüketim değerleriyle bağıntılarını ortaya koymaktır. Bu amaçla ilk bölümde çocuk imgelerinin reklam anlatısındaki işlevleri değerlendirilmiştir. İkinci bölümdeyse bu imgelerin kullanımsal, yararsal, eğlensel, varoluşsal tüketim değerleriyle ilişkisi çözümlenmiştir. Ele aldığımız reklamlarda çocuk imgesinin ürüne yaşama sevinci, saflık, sağlık, yenilik gibi değerler yükleme amacıyla, yetişkinlere yönelik reklamlarda da sorumluluk duygusu aşılama amacıyla kullanıldığı gözlemlenmiştir. Ayrıca, kentli/köylü, varsıl/yoksul, eski/modern, okul/eğlence gibi karşıtlıkların öne çıkarıldığı, reklam evrenindeki toplumsal cinsiyet anlayışına çocuklara yönelik reklamlarda da sadık kalındığı saptanmıştır.</Özetçe>
<Anahtar>çocuk, reklam, göstergebilim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Televizyon Reklamlarında Çocuğa İlişkin Toplumsal Cinsiyet Rollerinin Sunumu</Başlık>
<Özetçe>Toplumsal cinsiyet, toplum tarafından dayatılan ve beklenilen, erkeklik ve kadınlıkla ilişkilendirilmiş sosyal ve kültürel değerleri içerir. Sosyalleşmeden ve sosyal bağlamdan çıkarılan kavramın toplumdaki yansıması kadına ve erkeğe atfedilen rollerden oluşur. Bu roller bütün toplumlarda kodlanan davranışları göstermektedir. Her kültürün kabul ettiği cinsiyet kimlikleri vardır. Bir kültürün sosyal değerleri bir erkeğin ve bir kadının nasıl görünmeleri, davranmaları ve birbirleri ile ilişkilerinin nasıl olması gerektiğini gösterir. Toplumsal cinsiyet rolleri çocuğun gelişim sürecinde önemli bir rol oynamaktadır. Dolayısıyla, toplumda var olan kadın ve erkeğe ilişkin roller çocukluk sürecinde aileden başlayarak toplumdaki diğer kurumlar tarafından pekiştirilmektedir. Böylece kız ve erkek çocuklar bu süreç içerisinde toplumun kadın ve erkeğe atfettiği rolleri öğrenirler. Bu öğrenme sürecinde kitle iletişim araçlarının da önemli bir yeri vardır. Çünkü kitle iletişim araçlarının toplumsal değer ve değişimleri yansıttığı varsayılmaktadır. Bu varsayım sonucunda bu araçların (filmler, kitaplar, televizyon dizileri, reklamlar gibi) toplumsal cinsiyet rollerini pekiştirdiğini söylemek olanaklıdır. Kitle iletişim araçları arasında özellikle televizyonun toplumsal cinsiyet rollerinin oluşmasında basılı iletişim araçlarına göre daha etkili olduğu bilinmektedir. Bir iletişim biçimi olan reklamlar da çocuğun sosyalleşme sürecinde önemli bir rol oynamakta ve kültürel değerleri yansıtmaktadır. Bu varsayımdan yola çıkarak toplumsal cinsiyet rollerinin TV reklamlarında yer alan çocuklara nasıl sunulduğunu tartışmak araştırmanın amacını oluşturmaktadır. Bu amaca ulaşabilmek için 2004 ve 2005 yılında yayınlanan televizyon reklamlarından amaçlı örnekleme yöntemine göre seçilen reklamlarda yer alan çocukların öykündüğü/öykündürüldüğü toplumsal cinsiyet kalıpları incelenmiştir. Çocuklara toplumsal cinsiyet rollerinin reklam dili ve reklam görüntüsü olarak nasıl sunulduğu araştırılmıştır. Kadına ve erkeğe ilişkin görsel/sözel simgelerin çocuklarda nasıl kullanıldığı ortaya çıkartılmaya çalışılmıştır.</Özetçe>
<Anahtar>toplumsal cinsiyet, çocuk, televizyon reklamları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Marka Değeri Yaratmada Reklam İle Halkla İlişkiler Arasındaki Etkileşim</Başlık>
<Özetçe>İşletmelerin kurumsal marka, ürün markası itibarı oluşturmak yolu ile markalarının kimlik haklarına istedikleri finansal değeri kazandırabilmelerinde, halka arzı gerçekleştirmeleri durumunda ise menkul kıymetlerinin finansal değerini maksimize edebilmelerinde spesifik halkla ilişkiler uzmanlık alanları konumunda bulunan kurumsal halkla ilişkiler, pazarlama halkla ilişkileri, finansal halkla ilişkiler çalışmaları ile reklamın büyük rolü vardır. Menkul kıymetlerin değerini yükselterek finansal değer yaratma çalışması finansal halkla ilişkiler, kurumsal marka oluşturarak marka değeri meydana getirme kurumsal halkla ilişkiler, ürün markası imajı yolu ile değer yaratma ise pazarlama halkla ilişkilerinin görev kapsamı içinde bulunur. Ancak, bu çalışmaların entegre yürütülmesi sonucunda oluşan sinerji farklı alanlarda marka değerleri meydana getirilmesinde maksimum verimin elde edilmesini kolaylaştırır. Reklam ise geniş kitlelere hızla ulaşan kontrollü bir araç olması özelliğinden ötürü, kimi zaman bağımsız kimi zaman ise halkla ilişkiler faaliyetlerinin bir uzantısı olarak, işletmelerin kurumsal markalarına, ürün markalarına marka değeri yükleyebilmelerinde yoğun olarak kullanılabilir. Kanımızca, bir işletmede özellikle finansal aktivitelere kredibilite sağlayarak hisse senetlerinin değerinin maksimizasyonu amaçlandığında çalışma sürecinin ilk basamağında işletme amaçları doğrultusunda kurumsal veya pazarlama halkla ilişkileri, ikinci basamağında ise finansal halkla ilişkiler yer almalıdır. Reklam mesajları ise bu faaliyetlere destek olarak kullanılmalıdır. Spesifik halkla ilişkiler çalışmaları ve reklam, eşgüdümlülüğü sağlayacak tarzda planlandığı takdirde, farklı alanlarda finansal değer yaratmanın gücünü arttıracak bir sinerji oluşur.</Özetçe>
<Anahtar>marka değeri, marka özsermayesi, finansal değer, reklamcılık</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Film Okumalarında Alımlama Estetiği Bir Filmi Yeniden Okumak </Başlık>
<Özetçe>Film çalışmaları tarihine bakıldığında yöntem olarak edebiyat eleştiri yöntemlerinin ağırlıkta olduğu görülmektedir. Ancak çağdaş edebiyat kuramlarından biri olan alımlama estetiğinin, genel anlamda film çalışmalarında ve eleştirisinde kullanılmadığı göze çarpmaktadır. Bu çalışmada, alımlama estetiği ve film çalışmaları ile ilgili bilgiler verildikten sonra örnek olarak"YeniHayat"filminin analizi ile kuramın film çalışmalarına uygulanabilirliği saptanmaya çalışılmıştır. Çalışma sonucunda alımlama estetiğinin sinema alanında uygulanmasında birtakım zorluklar bulunduğu, ancak kuramın özellikle film estetiği alanında film çalışmalarına önemli katkılar yapacağı görülmüştür.</Özetçe>
<Anahtar>alımlama estetiği, sinema, film çalışmaları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Hollanda'da Türkçe Yerel Radyolar: Topluluk İletişimi mi, Etnik Pazar mı?</Başlık>
<Özetçe>Günümüzde, daha demokratik bir medya ortamının yaratımına katkı verilmesi adına yabancı ülkelerde yaşayan göçmen azınlıkların medya aracılığıyla temsili önemli bir sorunsal olarak ortaya çıkmaktadır. Bu noktada özellikle topluluk radyosu bu türden bir olanağı bizlere sunabilecek bir kavram olarak öne çıkmaktadır. Topluluk radyolarının farklı toplumsal grup ve aktörlerin temsiliyeti, katılımı ve harekete geçirilişine ilişkin ortak bir amacı olduğu gözönüne alındığında bu radyoların aynı zamanda etnik azınlıklar ya da göçmenler gibi toplumda dezavantajlı konumda olan grupların sesi olma rolünü de üstlenebilecekleri açıktır. Bu nedenle göçmen Türk toplumunun ortak çıkarlarını temsil edebilme potansiyeline sahip bir araç olarak topluluk radyosu kavramını tartışmak aynı zamanda bizlere Türk göçmenlerin bu imkanı kullanma kapasitelerini irdeleme fırsatı verecektir. Bu bağlamda temel çıkış sorusu Hollanda'daki Türk göçmenlerine seslenen radyoların seslendikleri topluluğun kendilerini özgürce ifade edebildikleri, topluluğun kendi gündem ve sorunlarını tartışabildiği ve ortak çıkarların savunulduğu bir iletişim ortamı olarak mı, yoksa topluluğun etnik bir segment olarak reklam verenlere pazarlandığı bir alan olarak mı biçimlendiği olan çalışmamızda, yaptığımız görüşmeler sonucunda ulaştığımız en önemli bulgu söz konusu iki durumun da tam anlamıyla gerçekleşmediği olmuştur. Hollanda'nın kendine özgü çokkültürlülük ve göçmen politikaları çerçevesinde oluşturduğu yayıncılık sisteminde topluluk iletişimini olanaklı kılan düzenlemeler var olsa da, uygulamada görülen, gerek Hollanda'nın resmi göç ve çokkültürlülük politikası, gerekse göçmen Türk toplumun yapısal özelliklerinden kaynaklanan bazı engeller özellikle Türklerin bir etnik göçmen topluluk olarak radyo yayını yapmasına engel olur niteliktedir.</Özetçe>
<Anahtar>topluluk radyosu, Türk göçmenler, Hollanda'da çokkültürlülük</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türk Sinemasında İlk Sansür Tartışmaları ve Yeni Belgeler</Başlık>
<Özetçe>Türk sinema tarihinde ilk sansür kararı hangisidir? Bu soru Türk sinema tarihçileri arasında çok fazla tartışılmamıştır. Sinema tarihçileri daha ziyade öncüler tarafından sunulan bilgileri geçerli saymıştır. Diğer yandan öncüller, ilk sansür örnekleri olarak ileri sürdükleri kanıtları kavramsal ve ampirik açıdan tartışmamışlardır. Bu yüzden günümüze kadar Türk sinema tarihindeki sansür tartışmaları hatalar içermektedir. Bu makale ilk sansüre dair ampirik kanıtları tartışmakta, onları kavramsal ve ampirik açıdan yeniden ele almaktadır. Makale ayrıca sansürle ilgili yeni belgeler sunmaktadır. Kavramsal ve ampirik yönden ele alındığında bu belgelerin her birinin asıl sansürü imlediği ve ilk sansüre dair şu ana kadar ileri sürülen iddiaları çürüttükleri görülmektedir.</Özetçe>
<Anahtar>sansür, ilk sansür, film, Türk sinema tarihi, denetim, Mürebbiye, propaganda filmleri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İletişim Politikalarında Paradigma Değişimi ve Yeni Medya: Medya ve İletişim Politikalarında Yöndeşme</Başlık>
<Özetçe>1980'lerden sonra iletişim literatürü içinde kendisine yer bulmaya başlayan yeni iletişim teknolojileri, bu tarihlerden sonra da yaşanan ekonomik ve toplumsal dönüşümleri analiz için geliştirilen birçok kuramsal çalışmada merkezi bir konuma yerleştirilmiştir. Küresel enformasyon ve iletişim teknolojilerinin daha demokratik bir iletişim sistemine yol açacağını düşünen liberal çoğulcu akademisyenlerin öngörüsünün aksine, değişimin doğası oldukça farklıdır. Bu çalışmada internet temelinde küresel enformasyon ve iletişim teknolojileri üzerine geliştirilen ulus ötesi söylemler değerlendirilecek ve liberal çoğulcu literatür içinde gözlemlenen iyimserliğin aslında enformasyon teknolojisi ideolojisi üzerinde temellenen siyasal bir mitten daha fazlası olmadığı tartışılacaktır. Çalışmada, ekonomi politik bir yaklaşım içinde sürdürülecek tartışma içinden bakarak, iletişim ve medya politikalarındaki paradigma değişimi tartışılmakta ve değişimin ulus devletler üzerindeki olası etkisi sorgulanmaktadır. Bu çalışma, neo liberal hegemonyanın egemen söylemine rağmen, medya ve iletişim politikalarında kamu yararı kavramına yeni bir değer biçilmesini önermekte ve Türkiye'de yeni iletişim teknolojilerine dair politikalar için alternatif bir bakış sunmaktadır.</Özetçe>
<Anahtar> iletişim politikalarında paradigma değişimi, yeni medya, yönetimsellik</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Bütünleşik Marka İletişimi Temeller, Stratejiler, Uygulamalar ve T-Box Örneği </Başlık>
<Özetçe>Günümüzün marka kavramı gittikçe genişleyen anlamı ve bir iş değeri olarak kazandığı önemle geniş bir literatür oluşturmaktadır. Marka yönetiminin iletişim işlevine duyduğu ihtiyaç da zaman içinde artmış ve önemli bir kısmını kaplar hale gelmiştir. Bugüne kadar Bütünleşik Pazarlama İletişimi içinde yer alan marka iletişimi çalışmaları yeni bir paradigma arayışı sonucunda günümüzde kendine özgü yeni bir kavrama ulaşmıştır: Bütünleşik Marka İletişimi. Gerek iletişim süreçlerinin, gerek bu süreçlerin yönetiminin bütünleştirilmesini gerektiren yeni anlayış, iletişim yolları ve taktiklerinin olabildiğince çeşitlendirilmesini de kabul etmektedir. Çalışmada öncelikle bütünleşik marka iletişimi anlayışını oluşturan literatürün gözden geçirilmesi ve kuramsal çerçevenin netleştirilmesi amaçlanmıştır. Bunu takiben, yeni doğmuş bir Türk markasının bütünleşik iletişim çalışmaları incelenmek üzere örnek olay analizi gerçekleştirilmiştir.</Özetçe>
<Anahtar>marka, bütünleşik iletişim, marka halkla ilişkileri, marka reklamı, T-Box örneği</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Reklamlar ve Reklamcılık Sektörü Açısından 1980'lerde Türkiye Panoraması</Başlık>
<Özetçe>1980'ler Türkiye'de reklamcılığın Batılı standartlarda gelişmeye başladığı yıllardır. Bu dönemde toplum hayatında bir dönüşüm yaşanmış, liberal ekonomi ve siyaset programları yürütülmeye başlanmıştır. Gündelik hayatta da yansıma bulan bu dönüşümle birlikte insanlar tüketimle tanışmışlardır. Tüketim yeni bir yaşama biçimi olarak görülmeye başlandığı için, reklamlar çoğalmış, bir malın güvenirliğinin kanıtı gibi kabul edilir olmuştur. 1980 sonrasında, çokuluslu firmaların ürünleri Türk pazarına girince, yabancı reklam ajansları da bu pazarı tanımak için Türk reklam ajanslarıyla çalışmaya başlamışlardır. Çokuluslu reklam ajanslarının Türkiyedeki reklam piyasasına girmesiyle, ürün pazarlama biçimleri dönüşmüş, reklamcılıkta ayrıntı ve yaratıcılık önem kazanmaya başlamıştır. Yaşanan bu gelişmelerle birlikte, reklamverenler de reklama maliyet unsuru olarak yaklaşmak zorunda kalmışlardır. İçinde pek çok eksikliği barındırmasına rağmen 1980'li yıllar, Türk reklamcılığının gelişiminin ve dönüşümünün milâdıdır.</Özetçe>
<Anahtar> reklam, reklamcılık sektörü, Türk reklamcılığı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Zorlu Bir Tanımlama Çabası: Kamusal Alan ve Anayasa Mahkemesi Kararları </Başlık>
<Özetçe>Makalede, Türkiye'de, son dönemlerde sıkça gündeme gelen "kamusal alan" ve ilişkili kavramların farklı kullanım biçimleri, Anayasa Mahkemesi'nin ilgili kararlarından hareketle incelenmektedir. Bir genel çerçeve oluşturması bakımından, kamusal alan ve ilgili terimlerin modern devletin tarihsel gelişim sürecindeki yerine ana çizgileriyle değinilmektedir. Kamusal alanı, devlet ile toplum arasındaki bir düzey olarak tanımlayan ve kapitalist topluma ait bir kategori olarak ele alan J. Habermas'ın değerlendirmeleri de önemli başvuru kaynaklarından biridir. Kamusal alanın anayasal devletle ilişkisine çok önem veren düşünürün sunduğu çerçeve, kamusal alanın Türkiye'deki serüvenini açıklama kapasitesinin yanı sıra, Anayasa Mahkemesi kararlarının değerlendirilmesinde de önemli bir referans noktası olmaktadır. İncelenen kararların konuları farklı olmakla birlikte, ortak bir genel sonuç, resmi söylemi hatırlatır biçimde, kamusallığın, devletten özerk bir alanın özelliği olmak yerine, bir kamu otoritesi olan devlet üzerinden tanımlanması, hatta bazı zamanlarda devletle özdeşleştirilmesidir.</Özetçe>
<Anahtar>kamusallık, kamusal alan, devlet — yurttaş arasındaki iletişim, Türk Anayasa Mahkemesi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Küresel Seyircilik, Hollywood ve "Öteki" Sinemalar Bağlamında İran Filmlerinin Konumlandırılması</Başlık>
<Özetçe>Bu çalışmanın amacı, günümüzde küresel seyircilik bağlamında söz konusu olan değişkenler hesaba katılarak yaşanan deneyimleri Arkadaşımın Evi Nerede?, Baran, Elma, Güneyli Yolcu, Kirazın Tadı, On, Sarhoş Atlar Zamanı, Kaplumbağalar da Uçar ve Zeytinlikler Altında gibi uluslararası festivallerde başarıya ulaşan İran filmleri üzerinden tanımlamaktır. Bu çalışmanın kapsamına alınan filmler alternatif İran filmleri olarak tanımlanmıştır. Burada bir yandan bu filmlerin ortak anlatısal özellikleri ortaya konulmaya çalışılırken, diğer yandan da festivallerin alternatif sinema oluşturmaktaki katkısı sorgulanmak istenmektedir. Bu amaca yönelik olarak alternatif iran filmleri, Hollywood'un küresel egemenliği üzerine oluşan bir karşı alan olarak tanımlanmış ve bu ikilik çerçevesinde yorumlanmıştır. Bu yorum yapılırken bu bağlam çerçevesinde ulusal sinema kavramı yeniden tartışılmış ve alternatif iran filmlerinin anlatısal özellikleri bu anlamda da irdelenmiştir. Tüm bu sayılan noktalar iran'da film üretmenin zorlukları da göz önüne alınarak küresel bağlamda sinemasal ortamdaki dinamikler hesaba katılarak çok boyutlu olarak ele alınmaktadır. iran filmleri, kendine özgü dramatik (karakterler, karakterlerin amaçları, film öyküleri gibi) ve teknik özellikleri (uzun planlar, kurgu anlayışı, müzik kullanımı vs.) ve film yapım koşulları ile Hollywood filmleriyle birçok açıdan karşıtlık oluşturan örneklerdir. Ayrıca, çalışmada bütünlüklü bir yoruma ulaşabilmek için Hollywood filmleriyle alternatif iran filmleri arasındaki temel benzemezlikler ele alınarak birbirinden farklı anlatım biçimlerini doğuran nedenler ulusal sinemalar ve Hollywood bağlamında tartışılacak ve bu sorulara yanıt aranacaktır.</Özetçe>
<Anahtar>ulusal sinema, Hollywood, küresel seyirci, festival, iran sineması, Alternatif iran filmleri</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Uluslararası Müdahaleye Sinemasal Bir Eleştiri: Tarafsız Bölge</Başlık>
<Özetçe>Sinema kendine has araçlarla tarihi yeniden üretir. Bunu belgesellerle olduğu kadar kurmacalarla da yapar. Bu çalışmada, Tarafsız Bölge filminde yer alan kurmaca öğelerinin Bosna Savaşı'yla ilgili gerçeklerin aktarılmasına nasıl aracılık ettiği incelenecektir. Filmin yönetmeni Danis Tanovic'in konuyla ilgili bakış açısını aktarmak için hangi yollara başvurduğu, seyirciyi nasıl yönlendirdiği ve savaşın insani boyutunu vurgulamak için kullandığı sinema dili incelemenin önemli bir bölümünü oluşturacaktır. Yönetmenin asıl eleştiri hedefi olan Birleşmiş Milletler'in bu savaştaki rolü, filmdeki temsillerden hareketle tartışılacak, konuyla ilgili tarihsel açıklamalara yer verilecektir. Somali'den Kosova'ya, Birleşmiş Milletler'in uluslararası müdahalelerdeki yetersizliklerinin sebep ve sonuçlarıyla Medya ve Birleşmiş Milletler Koruma Gücü arasındaki ilişkiler de yine filmden örneklerin ışığında dile getirilecektir.</Özetçe>
<Anahtar>sinema, tarih, kurmaca, uluslararası müdahaleler, Bosna Savaşı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Almanya'da Türk Medyası: Entegrasyon Sorunu Metropol FM ve Radiomultikulti Üzerine Bir Organizasyonel Çalışma</Başlık>
<Özetçe>Avrupa Birliği'nin yeniden yapılanması tartışmaları kapsamında günümüzde en önemli meselelerden birisi olarak değerlendirilen göçmenlerin ya da yabancıların kültürel ve sosyal entegrasyonu sorunu, AB sınırları içinde üç milyondan fazla yurttaşı bulunan Türkiye için de büyük bir önem arz etmektedir. Sosyal ve kültürel entegrasyonun çok katmanlı yapısı ve birçok değişken içermesi, bu sorunla ilgili tartışmaların çok boyutlu bir biçimde ele alınması gerekliliğini ortaya çıkarmaktadır. Diğer taraftan küreselleşen medya ortamında kültürel sınırlılıkların ortadan kalkması Avrupa sınırları içinde potansiyel olarak kültürlerin kaynaşmasını, etkileşim içerisine girmelerini kolaylaştıracak bir durum olarak görülmektedir. Bu noktada tartışmalar kaçınılmaz olarak özellikle sosyal ve kültürel entegrasyonda medyanın rolü üzerinde yoğunlaşmaktadır. Çalışmamız; bu çerçeve içerisinde, Almanya'da yaşayan Türk toplumuna hitap eden bir radyo olan Metropol FM'in ve Radiomultikulti Türkçe Redaksiyonu'nun Türk Toplumu'nun Alman Toplumu'yla ve Avrupa değerleriyle entegrasyonu, siyasal ve toplumsal süreçlere katılımı ve/veya kimlik sorunları gibi meseleler ekseninde, yayıncılık anlayışlarını nasıl organize ettiklerini; radyo yayıncılarının ve programcılarının bu konuları ve sorunları nasıl tanımladıklarını ve anlamlandırdığını ve bu yorumlamalar boyunca geliştirdikleri programcılık anlayışlarını araştırmayı amaçlamaktadır.</Özetçe>
<Anahtar></Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>1961 Anayasası Sonrası TRT'nin İlk Döneminde Türkiye'de Radyo Yayıncılığının Analizi</Başlık>
<Özetçe>Bu çalışmanın amacı, toplumun tüm alanları ile birlikte dönemin önemli bir kitle iletişim aracı olan radyonun yapısını da etkileyen 1960 hareketi sonrasında gündeme gelen 1961 Anayasası'nın belirlediği doğrultuda kurumsal çerçevesi çizilen ve yayın ilkeleri belirlenen TRT'nin ilk yayın yılı olan 1965'de, radyonun yapısını ve basına yansıyan görüntüsünü TRT öncesi dönemle karşılaştırmalı olarak ve 1961 Anayasası ile ilişkilendirilerek incelemektir. Bu amaçla 1965 yılı Nisan, Mayıs, Haziran ve Temmuz aylarının Cumhuriyet ve Milliyet gazeteleri incelenmiş, radyo yayınları ile ilgili kısımları genel değerlendirmeleri desteklemek üzere sunulmuştur. Çalışmanın ulaştığı sonuç, 1961 Anayasası'nın yol açıcılığında, her ne kadar TRT öncesi döneme kıyasla ilerleme sayılabilecek bir takım adımlar atılmış, haklar ve özgürlükler açısından daha geniş bir yasal çerçevede kurumsallaşmanın, planlamaya ve özerkliğe dayalı bir yapının temelleri atılmışsa da, TRT'nin ilk yılında, yayın ilke ve işleyişinde tıkanıklıkların yaşandığı, özerkliği ve bağımsızlığı zedeleyici tutumların eksik olmadığı, gerçek anlamda özgürlükçü ve çoksesli bir ortamın oluşturulamadığı gözlenmektedir.</Özetçe>
<Anahtar>1961 Anayasası, 1965 radyosu, 1965 yazılı basını</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Kurmacayla Belgeselin Buluşması: Buena Vista Social Club</Başlık>
<Özetçe>Belgesel ve kurmaca sinema tarihi boyunca kalın çizgilerle birbirinden ayrılan iki tür olarak karşımıza çıkar. Bu ayırımlardan en belirgin olanı; belgeselin gerçeklerden, kurmacanın ise hayallerden beslendiği fikrine dayanır. Oysa sinemanın hiçbir türü hayal gücünden ayrı düşünülemez. Bu makalede belgesel bir film olan Buena Vista Social Club'tan hareketle belgesel ve kurmacayı ayırdığı varsayılan biçimsel ve içeriksel özellikler tartışılacak, iki türün akrabalığı hakkındaki yaklaşımlar ele alınacaktır.</Özetçe>
<Anahtar>sinema, belgesel, kurmaca</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Medya(nın) Ekonomisi ve Medya Ürününe Etki Biçimleri</Başlık>
<Özetçe>Medya ürünü, kitle iletişim endüstrisinin üretim biçimlerinin belirleyiciliğiyle oluşmaktadır ve bu endüstrinin üreticisi kitle iletişim araçları içinde bulundukları siyasal ekonomik koşullara bağımlıdırlar. Toplumsallaşmanın önemli etkenlerinden biri olan medya ürünlerinin üretim koşullarının, hangi üretim ilişkileri sürecinden geçerek belirlendiği doğal olarak toplumun her kesimini ilgilendirir. Üretimin doğasından ya da mülkiyet ilişkilerinin belirleyiciliğinden kaynaklanan etkiler yoluyla üretilen medya ve medyanın ürünleri tüketim pazarına sunulur. Kitlesellik unsuru taşıyan medyanın ticari metaları, kendileri gibi bu ürünleri tüketen herkesi birörnekleştiriyor. Kitle iletişimi şirketleri, bilginin küresel köyünü değil, ulaşılmaz servetlerle donanmış ve egemen karakterini ortaya koymuş üretim ve mülkiyet ilişkileri köyünü inşa ediyorlar. Medya içinde bulunduğu siyasal ekonominin inşasında ve kendini bu süreç içinde yeniden üretmekte önemli bir kitle iletişim üretim ve dağıtım ekonomisi rolünü gerçekleştiriyor. Medya mesajları/ürünleri hangi etki süreçleri içinde hazırlanır? Medya bilinç yönetimi işlevini, hangi koşullar kümesinin etkisiyle gerçekleştirir? Bu çalışma, amaçlı ve örgütlü medya ekonomisini ve bu ekonomiyi oluşturan üretim ilişkilerinin medya ürünleri üzerindeki etkenlerini eleştirel bir yaklaşımla ele almıştır. Makalede kuramsal olarak medya ekonomisi ele alınmış ve medya üretim ilişkileri sürecinde; medya ürünlerinin biçimlenişine, üretim ilişkileri ve siyasal ekonomik yapının etkileri yönüyle değinilmiştir. Medya üretim ilişkileri sürecinin, medyanın içinde bulunduğu siyasal ekonomik yapıdan bağımsız hareket etmediği, hatta gerçekleştirdiği üretim faaliyetleriyle siyasal ekonomik yapıyı desteklediği belirlenmiştir. Medya üretim ilişkileri sürecinde meta olarak ürün üretildiği kadar, toplumun bilinci ve kendini üretmesi de üretilir. Dolayısıyla bu üretim ilişkileri biçiminin niteliğinin değerlendirilmesi, gerçek anlamda medyanın toplumu nasıl etkilediğinin de belirlenmesi açısından yol göstericidir.</Özetçe>
<Anahtar>medya ekonomisi, medya ürünü, kitle iletişimi, medya üretim süreci, medya pazarı</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Reklamın Toplumsal Değer Yapılanmasına Etkisi</Başlık>
<Özetçe>Küresel tüketim kültürü, sunduğu değerler, yarattığı gereksinimler ve beklentilerle toplumsal değerleri de dönüşüme uğratmaktadır. Küreselleşme kapsamında pazarlarda küreselleştiğinden tüketicilerin satın alma alışkanlıkları ve tercihleri de buna bağlı olarak tektipleşmiştir. Küresel mal ve hizmetlerin tükettirilmesi adına, yerel kültürlerin kültürel özelliklerine uygun dilsel ya da görsel uyumlaştırmalar ve standartlaştırmalar yapılmaktadır. Reklâmlar bir anlamlandırma yöntemi olarak toplumsal ve kültürel oluşumları etkilemektedir. Toplumun bakış açısını yansıtması ve aynı zamanda ona yön vermesi nedeni ile reklâmlar toplumsal değerlerin oluşumu ve yönlendirilmesinde de etkilidir. Reklâm toplumu değiştirici ve dönüştürücü etkiye sahip olması nedeniyle bir ayna işlevi görmektedir. Aynadaki imgeler değiştikçe toplumsalın imgeleri de değişime uğramaktadır. Bu çalışmada, reklâmlarda markalarla ilişkilendirilerek sunulan toplumsal ya da bireysel ihtiyaçların tüketim ideolojisi kapsamında toplumsal değerleri nasıl dönüşüme uğrattığı ele alınmıştır. Bu bağlamda ele alınan dört reklâm, toplumsal değerlerin modern ve post-modern karşıtlıkları bağlamında toplumbilimsel yönteme göre çözümlenmiştir.</Özetçe>
<Anahtar></Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İnteraktif Reklam Uygulamalarından Bant Reklamların Analizi: Telsim Bant Reklamları Örnekleri</Başlık>
<Özetçe>Günümüzde iletişim teknolojileri hızla gelişmektedir ve bu gelişme içerisinde geleneksel reklam uygulamalarının dışında yeni mecralar da medya planlarına dahil edilmeye başlanmıştır. İnternet, tüketiciye daha hızlı ulaşabilmeyi sağlaması, hedef kitleyi interaktif bir biçimde reklama dahil etmesi ve tepkinin ölçümlenmesinin daha kolay olması gibi nedenlerle reklamverenler tarafından son yıllarda daha sık tercih edilmeye başlanmış; reklamcıların en önemli uygulama alanlarından biri haline gelmiştir. internette reklamın pek çok çeşidi bulunmaktadır; genellikle sayfanın sağ üst köşesinde bulunan, mavi, yeşil, turuncu gibi dikkat çeken renklerin, animasyonların ve hedef kitleyi reklama dahil eden dilsel öğelerin sıkça kullanıldığı banner'lar, internet reklamlarının en önemli çeşididir. Reklamcılar, uygulamalarını anlamlandırmak ve hedef kitleye en etkili şekilde ulaşabilmek için göstergeleri kullanırlar. Bir reklama anlam katan dilsel ve görsel öğelerin göstergebilimsel çözümlemesi bize hedef kitlenin yapısı, reklamın mesajı, marka imajı ve en önemlisi reklamın hedef kitleye ulaşabilirliği hakkında çok önemli ipuçları vermektedir. Çalışmamızda öncelikle banner'ların (bant reklamların) özellikleri verilmiş, ardından güncel olmaları ve aynı markanın farklı hizmetlerini tanıtmaları dolayısıyla Telsim Cep Aile ve Cep Partner bant reklamları örnek olarak incelenmiştir. Yapılan göstergebilimsel çözümleme sonucunda, her iki bant reklamın da hizmet özelliklerini ön plana çıkarttıkları, bilgi verici oldukları ve hedef kitle özellikleri, beklentileri ile örtüştükleri sonucuna varılmış; dilsel ve görsel göstergelerin etkili bir şekilde kullanıldıkları ortaya çıkmıştır. </Özetçe>
<Anahtar>bant reklamlar, göstergebilim, interaktif reklam, internet reklamları</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Taşıt Üstü Reklamcılık Otobüs Üstü Reklam İletisine İlişkin Bir Çözümleme Önerisi: Nescafé Örneği</Başlık>
<Özetçe>Evimizin penceresinden baktığımızda karşı apartmanın duvarında ya da çatısında bir reklam panosuyla karşılaşmıyor muyuz? Posta kutumuzda biriken el duyurularını hemen hemen her gün toplayıp, bir gün gerekir anlayışıyla saklamıyor muyuz? Ya da sokağa çıktığımızda, adım attığımız yerde, başımızı çevirdiğimiz her köşede bir reklam asısı (afişi), bir reklam panosu ya da karşıdan karşıya geçerken, yolda yürürken ya da durakta beklerken üzerine reklam görüntüsü giydirilmiş bir dolmuş ya da bir otobüs görmüyor muyuz? Reklam iletileri her yanımızı sarmış durumda. Bu doğrultuda, çalışmamızda, taşıt üstü reklam iletilerine ilişkin önerdiğimiz göstergebilimsel tabanlı çözümleme yöntemiyle, taşıt üstü reklam iletilerinin çözümlenmesine örnek oluşturabilecek bir otobüs üstü reklam iletisinin okur/tüketici üzerinde yarattığı etki bulgulanmaya çalışılmıştır. Bütüncemizi oluşturan reklam iletisi, İstanbul'da 2003 yılında İETT çift katlı otobüs üzerine giydirilmiş bir iletidir. Her görsel ya da dilsel ileti gibi, görüntünün bütününde "amaç işlevler" ve "ruhbilimsel-toplumsal" işlevler olarak tanımlanan işlevler yüklenmiştir. Bu anlamda, açık hava reklam iletisinin okurda yarattığı etkinin, iletinin tasarım aşamasında göz önünde bulundurulması gereken belirli ilkelere bağlı bulunduğu ortaya çıkmaktadır. Ayrıca, açık hava reklam iletisinin yalın bir dipyüzey üzerinde okunaklı bir yazı biçemi sunan kısa bir metinden, çarpıcı ve uyumlu renklerden, üç ya da dört seslemden oluşan sözcüklerden, yerinde bir ürün tanımlanmasından ve büyük ilgi çekici resimlemelerden oluşması da etkili ve etkin bir reklam aracı olabilmesi açısından unutulmaması gereken ölçütlerdendir. Yüzey ne denli geniş olursa, ileti de o denli büyük boyutlarda tüm görsel ögeleri içerecek biçimde giydirilecek ve reklam iletisi o denli etkili olacaktır sonucunu çıkarsamak olanaklıdır.</Özetçe>
<Anahtar>taşıt üstü reklam, görsel — dilsel gösterge, dilsel — görsel gösterge, işlev</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>Kurum İçi İletişimde Yeni Bir Yaklaşım: e-learning</Başlık>
<Özetçe>İnternet teknolojileri sayesinde hızla değişen ve oldukça rekabetçi bir hale dönüşen iş dünyasında sadece farklı terminolojilerle değil, aynı zamanda yeni uygulamalarla da karşılaşılmaktadır. Yeni ekonomide "bilgi" kurumların en önemli değerlerinden biri haline gelmiştir ve bu kapsamda kuruma getirilen yeni iletişim ve öğrenim tarzlarından biri olan e-learning sayesinde kurum içi iletişim etkin şekilde sağlanmış ve kurumun entelektüel sermayesi korunmuş olmaktadır. Bilgisayar destekli elearning modeli sayesinde çalışanlara, kariyerlerinin her evresinde, ihtiyaç duyduklarında erişebilecekleri gelişim olanakları sağlanabilmekte; çalışanların işe bağlılıkları, motivasyonları, kuruma aidiyet duyguları ve iş memnuniyetleri arttırılabilmekte ve dolayısıyla kurum içi iletişim daha etkin hale gelmektedir. Bu makalede, e-learning stratejilerinin kurumlara nasıl uyarlanabileceği, yeni bir kurum içi iletişim aracı olarak kullanılan elearning sayesinde, kurumların gereksiz zaman kaybını önleyerek ve daha az maliyetle nasıl daha etkin iletişim ve eğitim faaliyetleri gerçeleştirebildikleri, 175 katılımcıyla yapılan bir ampirik çalışma ve bulguları ile desteklenerek incelenmiştir.</Özetçe>
<Anahtar>kurum içi iletişim, e-learning, bilgi yönetimi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Risk İletişimi Açısından SARS (Şiddetli Akut Solunum Sendromu) Salgını </Başlık>
<Özetçe>Çok disiplinli bir alan olan sağlık iletişimi dahilinde ele alınabilecek risk iletişimi, küresel kamu sağlığı sorunlarının küresel çaptaki olumsuz etkilerinin minimize edilmesinde önemli bir rol oynamaktadır. Bu olumsuz etkiler, tıp ve sağlık alanındaki maliyetle sınırlı kalmamakta, ekonomik ve sosyal anlamda da maliyet son derece ağır olabilmektedir. Risk iletişimi uygulamaları, reaktif iletişimi tamamen yadsımayan, proaktif iletişim üzerinde yoğunlaşmış iletişim stratejilerinin kullanılmasını gerektirmektedir. 2003 yılında başta Uzak Doğu'yu etkileyen SARS salgınının, örnek olay olarak irdelendiği bu çalışmada genel olarak sağlık iletişimi, risk iletişimi ve kriz iletişimi konularını kapsayan bir literatür taraması ve doküman araştırmasından yararlanılmıştır. Küresel bir salgın karşısında izolasyon, tarama ve izleme, karantina, seyahat kısıtlamaları gibi yöntemlerin yanı sıra, başta elektronik iletişim aracılığıyla, risk iletişimi açısından hayati önem taşıyan kamuoyunun ve paydaşların doğru, hızlı, kullanılabilir ve anlaşılabilir verilerle bilgilendirilmesi, bu paydaşların etkileşimi ve medyanın da sorumlu davranmasıyla oldukça başarılı sayılabilecek çalışmalar yapılabilmektedir.</Özetçe>
<Anahtar>sağlık iletişimi, risk iletişimi, SARS</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Kurmaca Filmler Üzerinden Sinema ve Tarih İlişkisine Bakış </Başlık>
<Özetçe>Bu çalışma, genel anlamda sinema ile tarih ilişkisini incelemeyi ve tarihsel filmlerin tarihsel gerçeklerle ilişkisine kurmaca ekseni üzerinden odaklanmayı amaçlamaktadır. Kimliğimizi ve benliğimizi kavramak, yaşadığımız günü anlamlandırmak ve geleceğe yönelik farklı bakış açıları geliştirebilmek için başvurduğumuz tarih, birçok benzeri ve farklı nedenlerle sinemanın da temel ilgi alanlarından biridir. Geçmişe ait pek çok imge, belleklerimizde sinema aracılığıyla oluşmuştur. Görsel belleğimizin oluşumunda önemli bir rol alan sinema için tarih, bir taraftan engin bir kaynak, diğer yandan yaratımı tarihsel nesnellik bazında çerçeveleyen bir olgudur. Bu çalışmada son on yılda tarihe ilginin popüler tarihsel filmler aracılığıyla arttığı ve sinemacıların bir çeşit tarih yazıcılığı yaptığı düşüncesi ile tarih öğreniminde görsel malzeme olarak sadece belge film ve belgesellerden değil, kurmaca ürünlerden de toplumsal çözümlemeler için yararlanılabileceği görüşleri ele alınıp tartışılacaktır. Sonuçta, sinemanın ve özelinde tarihsel filmlerin toplumsal ve tarihsel okumasıyla toplumların geçmişinde görünür olmayan bölgelere ulaşma imkanı olduğu vurgulanacak; Andreas Huyssen'in bellek ve geçmişin temsili üzerine ortaya koyduğu önermeden yola çıkarak tarihsel gerçek ile geçmişin temsili olan filmler arasında oluşan yarığın- "bilinmeyenler" alanının- kültürel ve sanatsal bir uyaran olarak ele alınabileceği, sinemacının tarihsel veriler ışığında özgür yaratımını gerçekleştirebileceği bölgenin insana özgü bu bilinmeyenler alanı olabileceği öne sürülecektir.</Özetçe>
<Anahtar>sinema, tarih, kurmaca, tarihsel gerçek</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Afrika'da Sinema Serüveni ve Cinéma Beur Akımı</Başlık>
<Özetçe>Bugün Afrika sineması denildiğinde daha çok Sahra-Altı, Fransızca konuşulan ülkeler akla gelmektedir. Aslında, Afrika sineması, tüm Afrika kıtasında, farklı diller konuşulan ülkelerin hepsini ve hatta diasporayı da içermektedir. Ancak geçmiş sömürge kültürü sebebiyle buna bağlı sınıflandırmalar ve algılamalar çok yaygındır. Mısır sineması, Cezayir ya da Tunus sinemasına Arap sineması denmesi de oldukça yaygındır. Kıtanın dışında, Fransa'da yaşayan Kuzey Afrika kökenli Arap sinemacıların, Fransız toplumuna uyum süreçlerini anlattıkları Cinéma Beur (Arap Sineması) akımı da diasporadaki Afrikalıların yarattıkları bir sinema akımıdır. Bu çalışmanın amacı da, Afrika'nın içerisinde yer alan, Britanya ya da Fransa gibi sömürgeci ülkelerin büyük ölçüde yönlendirdiği, farklı sinema serüvenlerini ve bunlarla bağlantılı olarak Cinéma Beur akımını incelemektir.</Özetçe>
<Anahtar> sinema, afrika, cinéma beur, arap sineması</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Bilişim Toplumunda İnternet Üzerinden Kültürlerarası İletişim ve Kullanılabilirlik: Paradigmalar ve Parametreler</Başlık>
<Özetçe>Yeni bin yılla birlikte, iletişim teknolojilerindeki hızlı gelişim bilişim toplumuna geçiş sürecini hayatımızın önemli bir parçası haline getirmiştir. Özellikle internet, sürekli gelişen etkileşimli yapısı ve yaygın kullanımıyla, coğrafi olarak birbirinden uzak kullanıcıların birbirleriyle iletişimine olanak tanımış ve alternatif bir kültürlerarası iletişim odağı olarak öne çıkmıştır. İnsan ve bilgisayar arasındaki etkileşimi daha etkin ve verimli hale getirme çabası, hedeflenen bu etkin kullanımı tanımlamak üzere "kullanılabilirlik" kavramını da beraberinde getirmiştir. Ortaya konan kullanılabilirlik ilkeleri, temelde ürün işlevselliğinin kullanıcı ihtiyaçlarını ne ölçüde karşıladığını ölçmek üzere geliştirilmiş olup, herhangi bir bağlamsal, toplumsal veya kültürel özellikten bağımsız olarak ele alınmaktadır, fakat özellikle internet siteleri gibi etkileşimli grafik arayüzler, uluslarası kullanıcı kitlelerinin kullanımına açık olduğundan, kültürel bağlamı gözardı eden yukarıdaki gibi bir yaklaşım, kültürlerarası iletişimi mümkünsüz kılan bir ihmale dönüşebilmektedir. Aksine kullanılabilirlik, toplumsal ve kültürel özelliklere güçlü biçimde bağlıdır, çünkü herhangi bir nesnenin kullanımı, aynı zamanda kültürel deneyimin de bir parçası olan toplumsal bir etkinliktir. Bu bağlamda kullanılabilirlik, kültürel ve toplumsal boyutuyla da değerlendirilmeli ve internet siteleri gibi uluslararası iletişime açık ortamların tasarımında, belli kültürlerarası parametreler özellikle dikkate alınmalıdır. Bu parametreleri saptamak üzere yapılan akademik araştırmalar ve ilgili sektörlerin yürüttüğü profesyonel çalışmalar sonucu, her biri temel parametreler içeren belli paradigmalar ortaya atılmıştır. Bu çalışmada amaç, benzer paradigmalarla ortaya konan parametreleri, önerdiğimiz bağlam üzerinden detaylı örneklerle ele almak ve internet siteleri üzerinde kültürlerarası kullanılabilirlik ve iletişime olanak tanıyan arayüzlerin tasarımı doğrultusunda ilkeler saptamaktır.</Özetçe>
<Anahtar>kültür, internet, kullanılabilirlik, uluslararasılaştırma, yerelleştirme, etkileşim, tasarım.</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Günümüz Televizyon Haberciliğinin Sunuş Biçimlerinin Haberin Değeri ve Habercilik Üzerindeki Etkileri: Üniversite Öğrencilerinin Televizyon Haberlerini Okuma Biçimleri</Başlık>
<Özetçe>Özellikle son yirmi yıldır dünya üzerinde bilgi akışının hızlanması ve haber alma sınırlılıklarının büyük ölçüde azalmasıyla birlikte genelde habercilik özelde de televizyon haberciliğinin niteliğinde belirgin değişimler yaşandığı gözlenmektedir. Bu bağlamda en çok tartışılan unsur ise artık televizyon haber bültenleriyle bize dış dünyaya ait gerçekliklerin tam olarak sunulmadığı, hatta sözü edilen bu gerçekliğin büyük ölçüde çarpıtıldığıdır. Televizyon haberciliğinin başlangıcından beri üstlendiği en önemli rol halkı bilgilendirmek, dünyada süregiden olaylardan haberdar etmek olmuştur. Ancak buna rağmen günümüzde haber verme ve bilgilendirme işlevi olan haber bültenleri ve programlarının da ciddi anlamda kurmaca unsurlar taşımakta oldukları, buralarda kullanılan güçlü görsel-işitsel anlatım teknikleri ile izleyicilerin aklından çok duyu/duygularına hitap ettikleri iddia edilmektedir. Yukarıda ifade edilenlerden yola çıktığımızda, çalışmamızın başat amacını televizyon haberlerinin sunuş biçimleri ve görsel yapısıyla haber içeriklerinin; bir başka deyişle haberi oluşturan farklı unsurların (haber değerlendirme kategorilerinin) üniversite öğrencilerinin televizyon haber bültenlerinde yer alan haberleri alımlama/okuma biçimleri üzerindeki etkilerinin ortaya konulması olarak tanımlamamız mümkündür. Bu amaç doğrultusunda çalışmamızda medya sosyolojisi içinde yer alan bir yöntem olarak alımlama çözümlemesi yönteminden faydalanmaya çalıştık. Özelde ise, izleyicilerin haberlere katılma ve özellikle bu haber kategorilerini yorumlama biçimlerini kavrama noktasında yine alımlama çözümlemesi içerisinde değerlendirebileceğimiz Tamar Liebes'in "izleyicilerin televizyon metinlerine katılma biçimleri"modeliniuygulamaya çalıştık. Bu bağlamda çalışmamızın sonucunda, üniversite öğrencilerinin televizyon haberlerini değerlendirirken en fazla yapısal okumaya başvurdukları ve bu okumalarla özellikle haberlerde kullanılan görsel yapı ve sunum biçimleri üzerine yoğunlaştıklarını bulguladık.</Özetçe>
<Anahtar>televizyon haberleri, alımlama çalışmaları, medya sosyolojisi</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkiye'de Radyonun Değişen Kültürel İşlevi İstanbul'daki Taksi Şoförleri Üzerine Bir Araştırma</Başlık>
<Özetçe>Bu araştırmanın amacı, radyo dinleme alışkanlıklarından yola çıkarak, dinleyici-programcı etkileşimi ve dinleyicilerin radyo programlarının üretimi sürecindeki konumlarını araştırmaktır. Bir diğer deyişle, "katılım" sorunu bağlamında, amacımız medya sisteminin ticarileşmesi ve deregülasyon sürecinin radyo programlarının yapılarında ve dinleyici profili üzerinde ne tip etkileri olduğunu ortaya çıkarmaktır.</Özetçe>
<Anahtar>radyo dinleyiciliği, ticarileşme, etkileşim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>Medya Sektöründe Çalışma İlişkileri Sorunları ve İletişim Hakkına Etkisi</Başlık>
<Özetçe>Dünyamızın hızla değişen ve gelişen koşullarında, artık kitle iletişim olgusunun bir anlamda biçimlendirdiği, meydana getirdiği bir yaşamsal evrende soluk alıp veriyoruz. Hayatımızı doğrudan ilgilendiren bir çok kararımızda, etrafımızda oluşan kitle iletişim mesajlarının önemli bir payı var. Hergün kitle iletişim mecraları aracılığı ile bizlere ulaşan mesajların, kimi zaman içeriğini sorguluyor, kimi zaman sorgulamaksızın tüketiyor ve bir sonraki mesajların tüketimine koşuşturuyoruz. Kitle iletişim üretim sürecinin doğal çıktılarının hızlarıyla yarışırcasına... Yaşama alanımızda içselleştirdiğimiz ve düşünmeksizin ürettiği ürünleri talep ettiğimiz kitle iletişim ana kavramı, sürecinin doğal bir sonucu olarak günümüzde, "iletişim hakkı" olgusuyla karşımıza çıkmaktadır ve doğal bir insan hakkı olarak giderek önemini arttırmaktadır. Günümüzde kitle iletişim ilişkiler evreninde bu hakkın işleyebilmesinin koşulları tartışılmakta, bireylerin kitle iletişiminden eşit, demokratik ve katılımcı olarak yararlanabilmelerinin, insanlığın geleceği açısından önemine vurgu yapılmaktadır. Kitle iletişiminin, varoluş ve üretim niteliği itibariyle yapılanması, işleyiş biçimi, bize toplumların yaşam biçimleri, tercihleri ve hatta demokrasi kriterleri konusunda önemli ipuçları vermektedir. Bireylerin, kitle iletişim evreninden "iletişim hakkı"olgusu çerçevesinde yararlanabilme sürecinin işlerliği, her şeyden önce, hem tüketici konumundaki hem de enformasyon üreticisi konumundaki bireylerin, kitle iletişim ürünlerinin üretim süreçlerindeki varoluş biçimlerine doğrudan bağlı bulunmaktadır. Tüketici konumundaki bireylerin kitle iletişim üretim alanları ile ilgili ilişki biçimlerinin önemi ve tartışması, günümüzün küreselleşen dinamikleri çerçevesinde yeni değildir. Kitle iletişim üretim biçimlerindeki değişimlerin, katılımcı bir demokrasi modelini güçlendireceğini söyleyenler kadar, merkezileştirici olduğuna ve yeni güçleri ortaya çıkaracağına dair fikirleri seslendirenleri de bulunmaktadır. Kitle iletişimi üretim yapılarının, özgürlük araçları olabilmeleri için demokratikleşmeleri istemi yalnızca mülkiyetteki yoğunlaşmaların engellenmesi, tekellere izin verilmemesi gibi istemlerden ibaret değildir. Kitle iletişiminin, toplumların bütününü hangi ölçüde temsil edip, ne kadar doğru biçimde yansıttıkları, üretim kararlarının nasıl alındığı, bu kararlara katılım yöntemleri de tartışmanın diğer başlıklarını oluşturmaktadır. Dolayısıyla kitle iletişim ürünlerinin üreticilerinin çalışma ilişkilerine dayalı varoluş biçimleri de üretilen iletişimin niteliği üzerinde doğrudan etkide bulunmaktadır. Artık, kitle iletişim alanında üretim ilişkilerinde bulunanların, ilişki biçimlerinin ne şekilde olması gerektiği noktasında tartışmaların başlatılması kaçınılmazdır. Zira iletişim hakkı olgusunun işlerliği, iletişimi üretenlerin üretim süreci içindeki varoluş biçimleriyle ilişkilidir. Bugün mesleki alanda en çok tartışılan konulardan birini bu çerçevede "yayın (editoryal) bağımsızlığı" kavramı oluşturmaktadır. Medya içi özgürlük söyleminin, açıkça ve görünür bir şekilde tartışılan bu kavramının işlerliliği de, yine üretim ilişkilerinin niteliğine doğrudan bağlı bulunmaktadır. Ülkemizde medya sektöründe 'çalışma ilişkileri alanı' ciddi bir sıkıntı sürecinden geçmektedir. Makalede sayısal verilerle medya sektörünün içinde bulunduğu çalışma ilişkileri konumunun eleştirisine yer verilmiştir. Medya içi eşitlikçi üretim ilişkileri sürecinin varolmayışı başta belirttiğimiz iletişim hakkı işlerliğine kadar giden süreçte birtakım sorunların doğmasına doğal olarak neden olacaktır.</Özetçe>
<Anahtar></Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>"Selvi Boylum Al Yazmalım"ın Sinema Dili Bağlamında Yeniden Okunması</Başlık>
<Özetçe>Bu film, Kırgız yazar, Cengiz Aytmatov'un aynı adlı yapıtından uyarlamadır. Yapıtın yazınsal söylemi Kırgızistan'a yöneliktir. Oysa ki, film Türkiye'de çekildiği için, filmsel anlatılar bizim geleneklerimizi yansıtmaktadır. Ortak olan, "söylem" ve "anlatı"da "aşk-emek" "emek-aşk" sorunsalının ustaca kullanılmasıdır. Filmde "aşk"ın "emek" karşısında edilgen olması ve çocuğun tercihini "emek" ten yana kullanması anneyi de tercihinde yönlendirmesi önemlidir. Dolayısıyla, filmin sonunda Asya'nın İlyas'ı değil de çocuğunun doğrultusunda Cemşit'i tercih etmesi, filmin genel seyrinde "aynılık" değil de "farklılık" yarattığı, bu da öyküsel bakış açısından ağır bir sonuç olarak karşımıza çıkmaktadır. Biz bu filmi, sinema dili bağlamında metin çözme yöntemi kullanarak irdeleyeceğiz. Anlatısal metin çözmeyi, kendi oluşturduğumuz sinemasal dili kullanarak metinde seçilmiş ögelerin taşıdıkları, değişik bakış açıları da ele alınacaktır. Buradaki, kadının ve çocuğun "aşk" ve "emek" kavramlarına bakışı ve bizlerin de bakışını bu yöne çevirmemize etken olacaktır. Bu filmsel "anlatı"da; metni yönlendiren ögelerden en önemlileri kişiler, uzam, sürem, örnekler, alıntılar, nesne, kamera hareketleri, açılar, çizgiler, ışık, ses ve varlıklardır.</Özetçe>
<Anahtar>söylem, anlatı, sinema dili</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Görsel Kimlik Göstergeleri Açısından "Arçelik" Firması Web Sayfası İncelemesi</Başlık>
<Özetçe>Bu çalışmanın amacı; seçtiğimiz kuruluşun görsel kimliğini oluşturan logo, yazı karakteri, renkler, tecimsel karakter öğesi gibi öğelerin anlamlarını araştırmak ve bunların kuruluşun kimliğine uygunluğunu, katkısını belirlemektir. Web sitesi incelenen kuruluşun internette halkla ilişkiler araçlarının hangilerinden yaralandığı da ayrıca belirtilmiştir. İncelemek üzere seçtiğimiz kuruluş; İstanbul Sanayi Odası'nın 2002 yılında yaptığı "En Büyük 500 Şirket" araştırmasında en yüksek ciroya sahip olan Arçelik Firması'dır. Web sitesi seçmeci bir tutumla göstergebilim kuramlarından yaralanarak oluşturulan çözümleme yöntemine göre incelenmiştir. Görsel kimlik göstergelerinin bir kuruluşa ait web sitesinin ana sayfasında yer alması varsayımından yola çıkarak; kuruluşun internet sitesindeki ana sayfası incelenmiştir. Çalışmanın sonucunda; çözümlemelerden elde edilen bulgular ışığında Arçelik'in görsel kimlik göstergelerinin kuruluşun vermek istediği mesaj doğrultusunda bilinçli olarak seçildiği saptanmıştır.</Özetçe>
<Anahtar>halkla ilişkiler, internet, görsel kimlik, göstergebilim</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Uyarlamak mı? Uyumlanmak mı? : "Tersyüz-Adaptation"</Başlık>
<Özetçe>Bu çalışma uyarlama olgusunu senaryo aşamasını göz önüne alarak inceler. Edebiyattan sinemaya yapılan uyarlamalar söz konusu olduğunda senaryo yazarı kilit bir konumdadır. Oysa, çoğu zaman bir edebiyat uyarlamasının değeri ölçülmeye çalışıldığında yönetmenin başarısı ya da başarısızlığı ön planda tutulur. Uyarlama yapılırken imgeler önce yazı diline daha sonra görüntü diline aktarılırlar. Böylece bir uyarlama eser ortaya çıkana kadar senaryo yazarının ve yönetmenin imgeleminden ve anlatım tercihlerinden ve süzgecinden geçmek zorunda kalır. Yönetmenin senaryo yazarı da olduğu çalışmalarda aynı kişinin imgelem gücünü kullanması söz konusudur. Senaryo yazarı, uyarlama yaparken hem kaynak esere karşı, hem kendi imgelem gücüne karşı, hem de film yapımcısının kendisinden beklediklerine karşı sorumludur. Bu yüzden yaratıcılık çatışmaları yaşaması olağandır. Çalışma, bu çatışmaları göz önüne alarak uyarlama yaparken "uyumlanmak" zorunluluğunu senaryo yazarı açısından irdeler. "Tersyüz/Adaptation"adlı film, söz edilen çatışmaları ve kavramları tartıştığı için ayrıntılı bir biçimde incelenmektedir. Uyarlama konusundaki kuramsal çalışmalar ve senaryo yazım pratiği sırasında karşılaşılan sorunlarla birlikte ele alınıp tartışılacaktır.</Özetçe>
<Anahtar>uyarlama, senaryo yazarı, kurmaca karakter</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Reklamlarda Yabancı Dil Kullanımı</Başlık>
<Özetçe>Reklam birçok dilsel yönlendirme biçiminden yararlanır, yabancı sözcüklerin ya da anlatımların kullanılması da Türkiye'de en sık yararlanılan yöntemlerdendir. Reklam günlük kültürümüzün bileşenlerinden biri olduğundan, bu kullanımlar az çok kalıcı bir biçimde günlük dili de etkiler. Reklamlarda yabancı dil kullanımını incelemek amacıyla, Mart 2003-Haziran 2003 tarihleri arasında reklamlarda kullanılan yabancı sözcükleri toplayarak kullanım biçimlerine göre sınıflandırmaya ve ikincil anlamlarını saptamaya çalıştık. Bunun sonucunda reklamlarda yabancı dilin üç biçimde kullanıldığını bulguladık: Türkçeye uygunlaştırılmış sözcükler, doğrudan alınan sözcükler ve melezlemeler. Bu sözcükler bilgilendirici işlevden çok, ikna etme işlevi görürler. Dolayısıyla yabancı sözcüklerin, ülküsel bir evrenin modernlik, saygınlık, zarafet ve teknoloji gibi değerlerini yansıtarak tüketim mallarının simgesel ve düşsel anlamlarını öne çıkardıklarını söyleyebiliriz.</Özetçe>
<Anahtar>reklam, dil, yabancı sözcük</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Türkçe Haber Siteleri ve Türkiye'de İnternet Gazeteciliğinin Gelişimini Sınırlayan Faktörler</Başlık>
<Özetçe>Küresel ölçekte yeni bir iletişim ve yayıncılık ortamı olan internet, 1980'lerden itibaren geliştirilen "iletişim toplumu"senaryolarının baş aktörü haline gelmiş, internetin modern toplumlarda yaşanan aksaklıkları giderecek bir teknoloji olduğu kabul görmüştür. Gerçekten de Internet, toplumsal ilişkileri dönüştürebilecek benzersiz özelliklere sahiptir. Özellikle kamusal iletişimin en önemli formu olan gazetecilik açısından düşünüldüğünde internetin haber üretim ve dağıtım süreçlerini daha demokratik, katılımcı, çoksesli ve özgür hale getirebilme potansiyeli vardır. Ancak bu potansiyelin kullanılması, politik bir bağlamı gerektirdiği kadar, belli toplumsal, ekonomik, kültürel koşulların oluşmasına da bağlıdır. Kısacası "iletişim toplumu" söyleminde internete atfedilen rolün ve potansiyelin, ulusal ya da mikro ölçekli vaka çalışmalarıyla sınanması gerekmektedir.Bu çalışma, Türkiye örneğinde internet gazeteciliğinin, mevcut haliyle, bahsedilen potansiyel gücü ne kadar harekete geçirebildiğini araştırmaktadır. Bu amaçla, başta geleneksel medyadan bağımsız olarak faaliyet gösteren haber siteleri olmak üzere, Türkiye'deki çeşitli internet gazeteciliği uygulamalarını incelemekte; haber sitelerinin kurumsal yapıları, haber merkezleri, haber kaynakları ve ekonomik örgütlenmelerinden yola çıkarak Türkiye'de internet gazeteciliğinin gelişimini sınırlayan faktörleri tartışmaktadır. Çalışmada kullanılacak olan verilerin derlenmesinde bir dizi farklı araştırma yöntemi kullanılmaktadır. Haber sitelerinin yöneticileriyle yapılan derinlemesine görüşmeler, internet gazetecileriyle yürütülen bir anket çalışmasıyla ve haber sitelerinin ofislerinde yapılan yerinde gözlemlerle desteklenmekte, ayrıca sitelerin web sayfaları ve diğer ikincil kaynaklar incelenmektedir.</Özetçe>
<Anahtar></Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Döngü Uzmanları (Spin Doctors), Medyatik Yalan ve Kamu Manipülasyonu</Başlık>
<Özetçe>Propagandanın temel araçları diyebileceğimiz dezenformasyon, spin (döngü) ve diğer manipülasyon teknikleri, savaş ya da barış zamanlarında kamu yararının tamamen karşısında yer alarak sosyal, ekonomik ve siyasi ya da askeri gücün kurumlarına hizmet ederler. Bu makalede, negatif bir anlam yüklenerek "döngü uzmanı" (spin doctor) olarak adlandırılan ve toplumun görünmeyen mekanizmasını kitle iletişim araçlarını kullanarak manipüle eden kişilerin başvurdukları etik dışı tekniklerin yalnızca işletme odaklı olarak değil, kamusal iletişimin çeşitli boyutlarında uluslararası "savaş iletişimi"nin hizmetinde nasıl kullanıldığı incelenmiştir. Halkla ilişkilerin özellikle de gazetecilik uygulamalarıyla iç içe geçtiği uygulamaların ışığında; "rıza mühendisliğinden "savaş mühendisliğine kadar gidebilen tek yönlü, kamu zihnine ulaşan yolda "hatların nasıl çekildiği" ele alınmıştır. Bu amaçla modern halkla ilişkilerin kurucularından iletişim eleştirmenlerine, gazetecilerden halkla ilişkiler teorisyenlerine "kamu yararını" temel alan eleştirel bir literatür taraması yapılmıştır. Sonuç olarak halkla ilişkilerin iki yönlü iletişim modelinin diyaloga, şeffaflığa ve "consensus" oluşturmaya dayalı anti-Makyavelist özelliğinin gelecekte küresel iletişim sisteminde daha da sofistike bir hal alabilecek etik dışı uygulamalara karşı koyabileceği ortaya konulmuştur.</Özetçe>
<Anahtar>halkla ilişkiler modelleri, spin (döngü), kamu manipülasyonu, dezenformasyon.</Anahtar>
<Kaynak>Galatasaray Üniversitesi İletişim Fakültesi Hakemli Akademik Yayını</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BİR ÖZDENETİM ARACI MEDYA ETİK KONSEYİ</Başlık>
<Özetçe>Kamuoyunu yansıtan ve oluşturulmasına katkıda bulunan basının en önemli sorumluluğu haberi, bilgiyi gerçeğe en yakın biçimde aktarmaktır. Ancak, siyasi ve ekonomik baskılar, kurumsal ve kişisel etkenler, zaman zaman ahlaki sapmaların yaşanmasına ve bireylerin en temel hakkı olan iletişim hakkı ve özgürlüğünün sekteye uğramasına sebep olabilmektedir. Bunların hepsinin önüne geçebilmek için düzenlemelere/uygulamalara ihtiyaç duyulmuştur. Bu çerçevede, basının kendi kendini denetlemesi, yani ‘özdenetim’ ya da ‘oto – kontrol’ sistemi, devlet otoritesinin basına müdahalede bulunmasını önlemek ve kamuoyu karşısında saygınlığı olan bir basın yaratmak, ihtiyacından kaynaklanmıştır. Türk medyasında özdenetimi gerçekleştirmek üzere çeşitli uygulamalar bulunmaktadır. Bu ygulamaların en sonuncusu 2007 yılında kurulan Medya Etik Konseyi’dir. Etik Konseyi yalnızca sadece basın alanında değil görsel alanda da getirmiş olduğu ilkelerle haleflerinden ayrılmaktadır. Bu çalışmanın amacı Medya Etik Konseyi’nin yapısını, faaliyetlerini ve işleyişini inceleyerek Konsey’in geçen 6 yıllık sürede amacına ulaşıp ulaşamadığını ortaya koymaktır. Çalışmayı gerçekleştirebilmek için, Medya Etik Konseyi Kurucu Üyesi de olan Yüksek Kurul başkanı Halit Esendir’le bir görüşme gerçekleştirilmiş, Türkiye Gazeteciler Cemiyeti, Basın Konseyi, Hürriyet ve Sabah gazeteleri okur temsilcileri Faruk Bildirici ve Yavuz Baydar’ın görüşleri ile konunun uzmanları Prof. Dr. Murat Özgen ve Prof. Dr. Atilla Girgin’in değerlendirmelerine başvurulmuştur. Ayrıca konseyin web sitesi, kuruluş bildirgesi, yayınlamış olduğu ilkeler ve basın bülteni olarak yayınladığı İlkeli Medya incelenmiştir.</Özetçe>
<Anahtar>Özdenetim, Basın Meslek İlkeleri, Medya Etik Konseyi</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KUŞAKLARARASI İLETİŞİM AÇISINDAN YENİ İLETİŞİM TEKNOLOJİLERİNİN KULLANIMI: İLERİ YAŞ GRUBU ÜZERİNE BİR DEĞERLENDİRME</Başlık>
<Özetçe>Yeni iletişim teknolojileri ve sunduğu olanaklar günümüzde giderek artan bir biçimde kitleselleşmektedir. Çocuklardan ileri yaş grubuna kadar pek çok kişi, yeni iletişim teknolojileri aracılığıyla birbirleriyle ve dünyayla iletişim kurmaktadırlar. Araştırma yöntemleri açısından da yeni bakış açılarının doğmasına neden olan yeni medyanın içeriği, iletişim literatürü açısından da pek çok araştırmanın konusu haline gelmektedir. Bu araştırmaların ise daha çok metne odaklandıkları görülmektedir. Oysa bu denli heterojen bir yapıyla karşımıza çıkar yeni medya kullanıcılarının okuma pratikleri de aynı şekilde farklılıklar göstermektedir ve analiz edilmelidirler. İzler-kitle araştırmalarında ise özellikle ileri-yaş grubunun okuma ve kullanımına yönelen araştırmalarda önemli bir eksiklik saptanmaktadır. Bu yazıda ileri yaş grubunun yeni iletişim teknolojileriyle olan ilişkisi derinlemesine mülakatlar yoluyla ortaya çıkarılmaya çalışılmıştır. Böylelikle iletişim araştırmalarının çoğunlukla göz ardı ettiği medya kullanıcılarından ileri yaş grubunun kullanım pratiklerine ilişkin bir içgörü kazandırmak hedeflenmektedir. Çalışmanın sonucu, yeni iletişim teknolojilerini kullanan yaşlı nüfusun gündelik yaşamın (internet bankacılığı, hastaneler, e-devlet hizmetleri, yakınlarıyla iletişim, alışveriş vs.) pek çok alanında bu araçları etkin bir şekilde kullandığını göstermektedir.</Özetçe>
<Anahtar>Kuşaklararası İletişim, Yeni İletişim Teknolojileri, Medya Kullanım Pratikleri</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İTİBAR ÇALIŞMALARININ YENİ BİR BOYUTU OLARAK ÜLKE İTİBARI: İÇ HEDEF KİTLE OLARAK YÖNETİLENLERİN ÜLKE İTİBARINA YÖNELİK ALGISI ÜZERİNE BİR ARAŞTIRMA</Başlık>
<Özetçe>Ülke itibarı, itibar çalışmalarının yeni bir boyutu olarak halkla ilişkiler disiplini kapsamında incelenmeye başlanmıştır. Ülke itibarını konu edinen akademik çalışmaların sayıca azlığı dikkat çekmekle birlikte, bu alandaki çalışmaların, bir ülkenin itibar açısından diğer ülke vatandaşları tarafından ne şekilde algılandığı üzerine odaklandığı görülmektedir. Ülke itibarı algısının tespit edilmesinde, bir ülkenin iç hedef kitlesi olarak tanımlanabilecek kendi vatandaşları tarafından ne şekilde değerlendirildiği de önem taşımaktadır. İç hedef kitle olarak yönetilenlerin ülke itibarına yönelik algısını tespit etmeyi amaçlayan çalışma kapsamında İstanbul ilinde bir araştırma gerçekleştirilmiş ve katılımcılara, ülke itibarı bileşenlerine yönelik soruların yer aldığı anket formu dağıtılmıştır. Elde edilen bulgular doğrultusunda ülke itibarının duygusal ve kültürel çekicilik bileşenlerine yönelik olumlu bir algının bulunduğunu ve fiziksel, finansal, sosyal çekicilik ile liderlik çekiciliği bileşenlerine yönelik nötr olarak değerlendirilebilecek bir yaklaşımın olduğunu ortaya konmuştur. Türkiye dışında farklı bir ülkede yaşamak isteğini belirten kişilerin bu isteklerinin, Türkiye’nin fiziksel, sosyal, finansal ve liderlik çekiciliğine sahip olmadığını düşünmelerinden kaynaklandığına ve kamu kurumları tarafından çağdaş halkla ilişkiler anlayışına uygun çabaların ortaya konmasının yönetilenlerin ülke itibarı algısının şekillenmesi üzerindeki etkisine yönelik verilere de ulaşılmıştır.</Özetçe>
<Anahtar>Ülke İtibarı, İç Hedef Kitle, Yönetilen Algısı</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MODERNİTENİN KRİZİ VE TARKOVSKY’NİN NOSTALGHIA VE AYNA FİLMLERİNDEKİ
YANSIMALARI</Başlık>
<Özetçe>Bu makale modernitenin krizi ve nostalji olgusunu ünlü Rus film yönetmeni Andrei Tarkovsky’nin Nostalghia (1983) ve Ayna (1975) filmleri özelinde incelemektedir. Bu çerçevede, çalışma, nostalji kavramını ve onun türlerini söz konusu filmler içerisinde incelemekle yetinmemekte, aynı zamanda, yönetmenin bu kavramı kullanımına şekil veren arka plandaki sosyo-kültürel ve siyasal kırılmaları da incelemektedir. Tarkovsky sineması, özellikle son filmleri, modernite krizininin sonuçlarını yansıtan bir sinemadır. Bundan dolayı onun Nostalghia ve Ayna filmleri ayrı bir öneme sahiptir. Bu çalışma, Nostalghia filminin, Tarkovsky tarafından, modernitenin krizini bir şairin hikâyesi özelinde vurgulamak için, özellikle İtalya’da çekildiği tezini ileri sürmektedir. Nostalghia, Ayna’da geliştirilen sınırları kaldırır ve nostalji fenomenini modernitenin krizinin merkezine koyar. Çalışma Tarkovsky filmlerinin modernitenin kriziyle olan ilişkilerini çözümleyebilmek için, analitik perspektiflerini nitel-betimleyici araştırma yöntemini kullanarak geliştirmektedir. Bu çerçevede, çalışma önce nostalji türleri ve Tarkovsky sinemasının genel karakteristik özelliklerini incelemekte, ardından Nostalghia filmine odaklanmaktadır. Nostalghia’nın bu perspektif içerisinde ayrıntılı analizinden sonra makale söz konusu filmi Tarkovsky’nin diğer filmi olan, tartışmalı Ayna filmiyle, bir ustanın kariyerindeki değişimleri incelemek için karşılaştırmaktadır.</Özetçe>
<Anahtar>Modernite, Nostalji, Andrei Tarkovsky</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜKETİMİN ESTETİĞİ VE MEDYA: “BUGÜN NE GİYSEM” PROGRAMI ÜZERİNDEN BİR DEĞERLENDİRME</Başlık>
<Özetçe>‘Estetiğin ideolojisi’nin tüketim toplumu yaratılmasındaki rolünü irdeleyen bu çalışma, estetik, ideoloji ve tüketim kavramlarını inceleyerek, ilişkilendirerek, ‘estetiğin ideolojisi’yle oluşturulan tüketici kimliğine ve medyanın rolüne dikkat çekmeyi amaçlamaktadır. Estetiğin özneyi şekillendirilmesindeki kullanımı ve buna bağlı olarak “Bugün Ne Giysem” isimli televizyon programı irdelenmiştir. 2011’den beri Show TV’de hafta içi her gün yaklaşık 2 saat süreyle yayınlanmakta olan “Bugün Ne Giysem” isimli televizyon programı iki hafta süreyle izlenmiş, oluşan gözlem sonucunda söylem analizi yapılarak, kadın güzelliği ile tüketilen nesneler arasında ilişki kurmada adı geçen programın rolüne dikkat çekilmiştir. Felsefi bir disiplin olan estetik bilimini kuran Alexander Gottlieb Baumgarten’a göre estetik duyusal bilgidir ve “mantığın küçük kız kardeşidir.” Bu bilgi sadece sanat alanı ile ilgili değildir; Terry Eagleton, “estetiğin ideolojisi” kavramıyla toplumun, burjuvanın estetik aracılığıyla nasıl ortak bir kimlik kazandığını, Walter Benjamin, siyasetin estetize edilmesini irdelemişlerdir. Estetik aracılığıyla insanlar kendilerine verilenleri zorlama olmadan kabul ederler, benzer şeylerden hoşlanırlar, benzer tarzda giyinirler, görgü kuralları gibi benzer kurallar çerçevesinde bütünleşirler. Estetiğe uyduğumuz zaman özgür olduğumuzu hissederiz, estetik kendisini bir tür evrensel hakikat gibi sunar. Kapitalist sistem tüketimi estetize etmiştir, tüketim bizi bir arada tutar, ortak kimlik verir, duygularımıza hitap eder ve yasalardan daha önemlidir.</Özetçe>
<Anahtar>Estetik, Tüketim, Medya</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRKİYE’DEKİ KURUMSAL İLETİŞİM FAALİYETLERİNİN MEDYA YANSIMALARI: CAPITAL
500 DERGİSİNDEKİ ŞİRKETLERE YÖNELİK BİR ANALİZ</Başlık>
<Özetçe>Bu çalışmada, örgütlerin kurumsal markalara dönüştürülmesinde etkili olan iletişim uygulamaları incelenmiştir. Buna bağlı olarak, kurumsal iletişim faaliyetlerinin yansımaları, Capital 2011 listesindeki toplam 26 şirketin 20’sinin medyada yer alma biçimleri çerçevesinde, içerik analizi yöntemi ile incelenmiştir. Bu bağlamda, Türkiye’de tirajı en yüksek olan üç gazete, bu çalışmanın örneklemi olarak belirlenmiştir. 2011 yılında tirajı en yüksek olan gazetelerde en beğenilen 20 şirkete ilişkin kurumsal iletişim haberleri sınıflandırılmış ve bunun sonucunda, söz konusu şirketlere ilişkin 15,824 haber toplanmıştır. Bu haberlerin yer aldığı, en yüksek tirajlı gazeteler, sırasıyla; Posta, Hürriyet ve Zaman’dır. Haber sayısı ile en beğenilen şirketlerin sıralanması arasında doğrudan bir ilişki görülmemektedir. Bununla birlikte, en beğenilen ve itibarı yüksek şirketlerin kurumsal iletişim faaliyetleri söz konusu olduğunda, bu şirketlerin ciddi bir örgütsel iletişim gerçekleştirdikleri görülmektedir. Bu çerçevede, konu yönetimi, kurumsal reklamcılık, yatırımcı ilişkileri, sosyal sorumluluk, örgüt içi iletişim ve medya ilişkilerinin ele alındığı belirlenmiştir. Pazarlama iletişimi ile ilgili haberleri, örgütsel yönetim konusundakiler takip etmektedir.</Özetçe>
<Anahtar>Kurumsal İletişim, İletişim Yönetimi, Paydaş</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ALMANYA’DA YAŞAYAN TÜRK-ALMAN YÖNETMENLERİN FİLMLERİNDE DÜĞÜN TEMASI</Başlık>
<Özetçe>Bu makale, Türk-Alman yönetmenleri tarafından yapılan, ulus ötesi film özellikleri taşıyan düğün temalı filmleri konu alan bir inceleme çalışmasıdır. Çalışma, düğün ritüelinin yerel kültürü canlı tutmanın en seçkin örneklerinden biri olduğu gerçeğinin sorgusu üzerine inşa edilmiştir. Makalenin inceleme sorunsalını oluşturan Almanya Türk işçilerinin, geçici olarak çalışmak için gittiği ve geri dönüş yapmayarak yerleşik hayata geçmeleriyle başlayan, yeni bir Türk asıllı Alman genç kuşağının, kimlik sorunlarına tanıklık etmektedir. Almanya’da yaşayan, kendilerinden önceki kuşaktan ve onların sorunsallarından farklılaşan ikinci ve üçüncü kuşak, artık iki farklı kimliği tek bir kimlikte yaşamakta ve Türkiye ile iletişim halinde bulunmaktadırlar. Geleneksel kültür ve modernite kavramları arasında kalan işçi çocuklarının dönüşümü ve evliliklerindeki sorunların sergilendiği filmler incelemenin konusunu oluşturmaktadır. Çalışmada seçilen film örneklemine düğün özellikleri içeren filmler dâhil edilmiştir. İncelenen filmler Almanya’da ve Türkiye’de çekilmiş ve karakterlerin her iki ülkeyi temsil etmesine dikkat edilmiştir. Böylece bu çalışmanın kavramsal çerçevesi kapsamında, göçmen sinema, diasporik sinema gibi tanımlamaların yerine, ulus ötesi sinema kavramı açıklayıcı olmaktadır. Türk-Alman yönetmenlerin yaptığı filmler bu ulus ötesi özellikleri taşımaktadır ve incelenen düğün teması bunlardan biridir.</Özetçe>
<Anahtar>Filmlerde Düğün, Entegrasyon, Göç</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>FİLMLERLE İLETİŞİM VE YABANCILAŞMA</Başlık>
<Özetçe>Yabancılaşma konusu genellikle iktisadi, sosyolojik ve psikoloji boyutlarıyla tartışılmıştır. Oysa bir anlam paylaşımı olarak iletişim, yabancılaşmayla doğrudan ilişkilidir. Buna karşın iletişim ile yabancılaşma ilişkisini, analize filmleri de katarak inceleyen çok az çalışma bulunmaktadır. Bu çalışma, yabancılaşma kavramını tartışarak, yabancılaşmanın iletişim ile ilişkisini incelemektedir. Buna göre insanın kendi ürettiği sembollerine, medyanın üretim bölgesinde üretilen sembollere yabancılaşması yeni iletişim araçlarıyla giderek yaygınlaşan bir görüngü haline gelmektedir. İnsanlar günümüz dünyasında sembol üretim faaliyetine ve bu bağlamda giderek diğer insanlara da yabancılaşmaktadır. Günlük yaşamda sergilediğimiz gülümsemenin dahi gerçekten insani bir gülümseme olup olmadığı yabancılaşma kavramı çerçevesinde incelenmesi gereken bir konudur. Ancak yabancılaşma sadece yapısal boyutta tartışılamaz. Bunun yanı sıra insanın bir özne olarak iradi yönünü göz önüne almamız gerekir. Yapı ve özne arasındaki ilişki sosyal teorinin ana konularından birisidir. Faillik, yabancılaşma sorununun aşılmasında kilit kavramlardan birisidir.</Özetçe>
<Anahtar>Yabancılaşma, İletişim, Sinema</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BASINDA ‘TAN OLAYI’ - 4 ARALIK 1945</Başlık>
<Özetçe>İkinci Dünya Savaşı sonrası ortaya çıkan konjonktür, Türkiye’nin iç ve dış politikasını etkilemiştir.
Savaş sonrası oluşan yeni dünya düzeninde kendine yer edinmek isteyen Türkiye için 1945 yılı, çok
partili hayata geçişin sinyallerinin verildiği yıldır. Türkiye-Sovyetler Birliği ilişkileri, tarafsız/yansız
dış politikanın terk edilerek kapitalist sisteme eklemlenmenin bir gerekçesi olarak gösterilirken, iç
politikada da antikomünizmin artmasının ve sol muhalefetin bastırılmasının gerekçesi olmuştur.
Dönemin basını içinde Tan gazetesinin savaş yılları boyunca Nazizm’e karşı çıkarak antifaşist bir
yayın politikası izlediği görülmektedir. Türkiye’de demokratikleşme sürecine ivedilikle geçilmesini
isteyen Tan ve Serteller; bu talepleriyle ırkçıların, gericilerin ve onların basındaki temsilcilerinin hedefi
haline gelmişlerdir. 4 Aralık 1945 günü, dönemin siyasi iktidarınca kışkırtılan üniversite gençliği eliyle
gerçekleştirilen saldırıda, gazetenin matbaası bir daha kullanılmayacak şekilde tahrip edilmiştir.
Bu makalenin amacı, Tan gazetesinin yayın hayatına son veren bu saldırının, dönemin basınında
nasıl ele alındığını göstermektir. Tan’la birlikte dönemin ulusal yayın yapan gazeteleri, Cumhuriyet,
Ulus, Akşam, Vatan, Tanin, Tasvir, Yeni Sabah, Son Posta, Son Telgraf ve Vakit’tir. Makalede bu 11
gazetenin 1945 yılı sayılarında tekil tarama yöntemiyle nitel içerik analizi yapılmıştır. Tan’ın yayın
hayatına son veren saldırı, basında ‘gençliğin haklı bir eylemi’ olarak yer almıştır. Gazeteler bunu,
basın özgürlüğüne ve demokrasiye yönelik bir saldırı, muhalif bir sesin, çok sesliliğin susturulması
olarak görmediği gibi; gençliğin ‘vakarlı ve heyecanlı eylemi’nden ‘gurur ve memnuniyet’ duymuştur.</Özetçe>
<Anahtar>Tan Olayı, Serteller, 4 Aralık 1945</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>HEKİM-HASTA İLETİŞİMİ ÜZERİNE NİTEL BİR ÖN ÇALIŞMA</Başlık>
<Özetçe>Sağlık sisteminin pek çok çıktısı hekim-hasta iletişiminin niteliğinden yakından etkilenmektedir. Hekim
tatmini, hasta memnuniyeti, hemşire ve diğer sağlık personelinin memnuniyeti hekim-hasta iletişiminden
etkilenen unsurlardan bazılarıdır. Bu kadar çok çıktıyı etkileyen bir konunun daha derinlemesine
incelenmesi gerekildiği düşünülerek bu araştırma kapsamında hekim ve hasta iletişimini inceleyen bir
ön çalışma yapılmıştır. Yazın incelendiğinde hekimlerin tıbbi terminolojiyi kullanmasının hekim-hasta
iletişimini olumsuz yönde etkilediğini ortaya koyan pek çok çalışma göze çarpmaktadır. Ancak sorunun
daha açık bir biçimde ortaya konması için öncelikle soruna her iki taraf açısından bakmak daha yararlı
olacaktır. Bu doğrultuda söz konusu araştırmada öncelikle hekimlerin ve hastaların karşılıklı olarak
bir iletişim sorunu yaşayıp yaşamadıkları saptanmaya çalışılmıştır. Öte yandan, varsa eğer, böyle
bir sorunun kimden kaynaklanıyor olabileceği, tarafların bu tür sorunları çözdükleri gibi sorulara da
yanıt aranmıştır. Araştırmada projektif (analitik) görüşme yöntemi kullanılarak hekim-hasta iletişimi
üzerinde nitel bir ön çalışma yapılmıştır. Kolayda örneklem yöntemiyle seçilen 10 hekim ve 10 hasta
olmak üzere toplamda 20 katılımcı ile yüz yüze görüşülmüştür. Katılımcılara önceden hazırlanmış
farklı soru gruplarının yöneltildiği görüşmeler sonucunda iletişim sorununun kaynağı, nedenleri ve
tarafların bu sorunla baş etme yolları hakkında bilgi toplanmıştır. Ayrıca yapılan görüşmeler sonucunda
ataerkil hekim-hasta ilişkisinden daha demokratik bir ilişkiye doğru gidildiği anlaşılmıştır.</Özetçe>
<Anahtar>Hekim-Hasta İletişimi, Hekim-Hasta İlişkisi, Hekim-Hasta Etkileşimi.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>1961 ANAYASASINDA İFADE ÖZGÜRLÜĞÜ</Başlık>
<Özetçe>Türkiye’de 1946 yılında çok partili hayata geçilmiş, 1950 yılında yapılan genel seçimler ile 10 yıl kesintisiz
sürecek olan Demokrat Parti iktidarı dönemi başlamıştır. Demokrat Parti’nin özellikle ilk iktidar
döneminde önemli gelişmeler sağlanmış olsa da sonraki dönemlerde yaşanan ekonomik sıkıntılar,
æsiyasi ve toplumsal gerginlikler ülkede karışıklığa neden olmuştur. Artan muhalif seslere karşı iktidarın
aldığı sert tedbirler de demokratik hak ve özgürlüklerin kullanılabilmesine kısıtlamalar getirmiştir.
27 Mayıs 1960’ta askeri cuntanın yönetime el koyması sonrasında kabul edilen 1961 Anayasasıyla
temel hak ve özgürlükler güvence altına alınmış, söz konusu hak ve özgürlüklerin kısıtlanma koşulları
da anayasayla düzenlenmiştir. Temel hak ve özgürlüklere anayasal güvence sağlanması, söz konusu
hak ve özgürlüklerin keyfi uygulamalarla kısıtlanmasını engellemesi açısından da önemlidir.
Bu çalışma ile amaçlanan 1950-1960 yılları arasında ülkemizde yaşanan gelişmelerin bir neticesi olan
ve ülkedeki demokratik düzenin yeniden sağlanması iddiasıyla gerçekleştirilen askerî müdahalenin bir
sonucu olarak hazırlanan 1961 Anayasasının demokrasilerin vazgeçilmez şartı olan ifade özgürlüğü
bağlamında, dönemin koşulları da göz önünde bulundurularak incelenmesidir.</Özetçe>
<Anahtar>Demokrat Parti, 1961 Anayasası, İfade Özgürlüğü.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜKETİCİNİN GERÇEK VE İDEAL BENLİKLERİ ARASINDAKİ ÇATIŞMA: DOVE GERÇEK GÜZELLİK
KAMPANYASI VE ÖZ SAYGI PROGRAMI İLE STEREOTİP KOZMETİK MARKA MESAJLARINA
KARŞI PROTEST BİR YAKLAŞIM</Başlık>
<Özetçe>Bu çalışma tüketicilerin gerçek ve ideal benlik imajları arasındaki çatışmaya ve bu çatışmanın ‘güzellik’
tanımındaki yansımasına odaklanmaktadır. Çalışma, kozmetik markaların gerçek benlikten
ayrı olarak ideal benlikle benzeşen mesajlar ilettiğini ve kozmetik marka mesajlarının tüketicilerin
ideal benliklerine bağlı olduğunu varsaymakla birlikte, güzellik vadeden marka mesajlarının analojik
basmakalıp modellerden oluştuğuna, ürün ve güzellik mesajlarının defalarca kendilerini tekrar
etmelerine ilişkin bir perspektif sunmaktadır. Bu kolektif trende protest olarak Dove tarafından
gerçekleştirilen ve ‘gerçek benlik’ vurgusunu temel alan ‘Campaign for Real Beauty’ adlı kampanya,
‘movement for self-esteem’ projesi ile devam ederek, özellikle genç kadınları dış görünüşleriyle barışık
olma konusunda bilinçlendirmeyi hedeflemektedir. Çalışma, kozmetik endüstrisinin sunduğu güzellik
vaatleri ve yarattığı stereotipi değerlendirmenin yanı sıra, bu akıma eleştirel bir bakış açısıyla karşı
duruşa dayandırılan marka mesajlarını ve ilgili iletişim çabalarını, geri planlarındaki marka yapısını
dikkate alarak tartışmaktadır. Aynı zamanda, bu tartışmaları sürdürülebilir marka kimliği ekseninde
değerlendirerek kampanya temaları konusuna yorum geliştirmektedir.</Özetçe>
<Anahtar>Stereotip Güzellik, Kozmetik Endüstrisi, Dove.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>YEREL TELEVİZYON ÇALIŞANLARININ ÖRGÜTSEL STRES FAKTÖRLERİ: KAYSERİ İLİNDE BİR ARAŞTIRMA</Başlık>
<Özetçe>Günümüzde ülkenin ve dünyanın ekonomik ve politik gidişatı, yaşanan belirsizlikler, yabancılaşma,
kentleşme, yeni yaşam tarzları, değişen alışkanlıklar/sorgulanan ön kabuller, çalışma hayatının beraberinde
getirdiği çatışma, rekabetçi piyasa gibi sayısı artırılabilecek çok sayıda neden, çağımızın
hastalığı olarak görülen stresin insanları tehdit eden bir tehlike olarak ele alınmasına yol açmıştır.
Bu nedenle, genelde şirketler, özel de ise bireyler stresle başa çıkmanın yollarını sorgulamaya başlamışlardır.
Ancak üzerinde durulması gereken önemli nokta, stres ve doğurduğu olumsuz etkilerin
ortadan kaldırılmasının, stres faktörlerinin doğru tespitini gerektirdiğidir. Birçok sektörde olduğu
gibi hızlı ve sürekli haber akışının sağlanmasının gerektiği medya kuruluşlarında da örgütsel çıktıları
etkileyen önemli etkenlerden biri stres ve stres faktörleridir. Medya çalışanların stres faktörlerinin
tespiti, örgütün verimliliği ve devamlılığı açısından büyük önem taşımaktadır. Bu çalışmada, ‘20.
yüzyılın hastalığı’ olarak kabul edilen ve çalışma hayatında görüldüğünde, insanlarda sıkıntı ve
gerilime neden olarak, örgütün işleyişini olumsuz yönde etkileyen stres kavramı ve stresin nedenleri
incelenmiş; Kayseri’de yayın yapan yerel televizyonlar üzerinde bir araştırma ile televizyon çalışanlarının
örgütsel stres faktörleri belirlenmeye çalışılmıştır. Çalışmanın ilk bölümünde, stres ve örgütsel
stres kavramı, örgütsel stresin nedenleri ve örgütsel çıktıları üzerine kavramsal bir çerçeveye yer
verilmiş, ikinci bölümünde ise alan araştırmasına yönelik bulgular sunulmuştur.</Özetçe>
<Anahtar>Örgütsel Stres, Örgütsel Stres Faktörleri, Yerel Televizyonlar</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>YENİ KENT YOKSULLUĞU, ATIK TOPLAYICILARI VE TEMSİL SORUNSALI: KATIK DERGİSİ ÜZERİNE BİR İNCELEME</Başlık>
<Özetçe>Yeni yoksulluk olarak kavramsallaştırılan süreçle birlikte Türkiye’de kent yoksulluğu süreklilik taşımaya
başlamış ve yeni yoksullar yoksulluğun yarattığı yoksunlukla birlikte toplumsal süreçten dışlanmıştır.
Çalışmada, Türkiye’de kent yoksulluğu bağlamında atık toplayıcıların yaşadıkları sorunlar, kendi
deneyimleme biçimlerinden hareketle ele alınmış ve geri dönüşüm işçileri tarafından çıkarılan Katık
dergisi, yoksulluk ve temsil ilişkisi çerçevesinde değerlendirilmiştir. Çalışmada yoksulluk, somut kriterleri
referans alan ve asgari temel ihtiyaçlara ulaşılabilirlikle ölçülen salt ekonomik bir yaklaşımla
değil; toplumsal, kültürel, mekânsal, siyasal dışlanmışlıkları da kapsayan daha geniş bir bağlamda
ele alınmıştır. Ana akım medyada yoksulluk, genellikle suçluluk ve suçla özdeşleştirilerek, toplumsal
ve politik bağlamından kopartılarak, bireysel bir soruna indirgenerek ve/veya sadece niceliksel
ölçütler kullanılarak sunulur ve temsil edilir. Geri dönüşüm işçileri tarafından çıkarılan Katık dergisi
aracılığıyla yoksul madunlar, seslerine kamusallık kazandırır ve kendi kendilerini temsil edebilme
imkânına kavuşur. Ancak madunun kendini temsil etmesi durumu sorunsuz bir süreç değildir. Çalışmada
temsilin imkânı ve imkânsızlığı arasındaki gerilimli ilişkiye işaret edilmiştir.</Özetçe>
<Anahtar>Katık dergisi, Atık Toplayıcılar, Yoksulluk</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>TERÖRİZM HABERLERİ – SÖYLEMLER, MİTLER VE RETORİK MÜCADELELERİ</Başlık>
<Özetçe>Medyanın terörizm ve terörist gruplara ilişkin nasıl haber yaptığı, olayın alımlayıcı tarafından algılanması
üzerinde belirleyici bir etki yaratmaktadır. Linguistik Konstruktivizmin kabulüne göre dil, realiteyi
kopyalamamakta, aksine bir iletişim aracı hizmeti görmektedir. Gazetecilerin belirli etiketlemeleri,
izleyicinin medyada temsil edilen olayı algıladığı çerçeveyi belirlemektedir. Verili etiketler, medya
ve haber akışı ile kişilerarası iletişime taşınmaktadır. Bu makalede, gazetecilik araştırmaları ve dil
bilim alanında ‘terörizm haberleri’ konu komplekslerine ilişkin ortaya konulan farklı yaklaşımlar ve
araştırmalar irdelenecektir. Bunun yanında öncelikle söylem alanları, temsil biçimi (öykü ya da mitler),
kaynak seçimi ve sözcük seçimi, odak noktasına alınacaktır. Böylece eleme kararının genişliği, üretim
sürecinde farklı noktalarda incelenecektir. Araştırma, sekiz ikili karşıtlık içeren semantik farklılıklar
yardımıyla tek başına bir kavramın nasıl tamamen farklı bir yorum şeması yaratabileceğini göstermektedir.
Bununla birlikte ‘intihar suikastçısı’ (canlı bomba) kavramı en negatif, ‘özgürlük savaşçısı’
kavramı ise, en pozitif çağrışımı üretmektedir. Araştırmada ayrıca, alımlayıcının etkin kavram havuzu,
yedi terörist grupla ilişkili olarak incelenmektedir.</Özetçe>
<Anahtar>Terörizm, Gazetecilik, Semantik Farklılık</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KİTLE İLETİŞİM ARAÇLARINDAKİ EĞLENCE İÇERİKLERİNE İLİŞKİN KURAMSAL YAKLAŞIMLAR HAKKINDA BİR DEĞERLENDİRME</Başlık>
<Özetçe>Eğlencenin gerek kitle iletişim araçlarındaki, gerekse gündelik yaşamdaki rolü giderek artmaktadır.
Bu artış, eğlencenin birey ve toplum üzerindeki etkilerininde yoğunlaşmasına neden olmaktadır.
Günümüzde kitle iletişim araçlarının birincil kitlesel eğlence aktarıcısı konumunda bulunması, iletişim
alanında eğlence olgusuna yönelik akademik çalışma ihtiyacını artırmıştır. Söz konusu ihtiyaçtan yola
çıkan bu makale, eğlence alanındaki mevcut çalışmalar temelindeki kuramsal yaklaşımlar hakkında
bir değerlendirme yapmayı amaçlamaktadır. Bu doğrultuda, eğlence kavramı, eğlence olgusunun
sanat ve enformasyon karşısındaki konumuyla birlikte tartışılmıştır. Kavramla ilgili tartışmaları,
eğlencenin birey ve toplum üzerinde yaptığı etkilere yönelik değerlendirmeler izlemiştir. Eğlencenin
etkileri psikolojik, kültürel ve ideolojik olmak üzere üç başlık altında ele alınmıştır. Psikolojik etkiler
başlığı altında, ağırlıklı olarak medya psikolojisi alanındaki akademisyenlerin eğlence konusunda
yaptıkları araştırmalar sonucunda geliştirdikleri psikolojik etki modellerine yer verilmiştir. Kültürel
etkiler bölümünde, kitle iletişim araçlarında sunulan eğlence içeriklerinde kullanılan kalıp yargılar,-
cinsellik ve şiddet içerikli eğlence programlarının izleyiciler üzerindeki etkisi ve eğlence endüstrisiyle
iç içe bir olgu olan magazin kültürü tartışılmıştır. İdeolojik etkiler ise, eğlencenin bilinç yönetimindeki
rolü vurgulanarak ele alınmıştır. Son olarak, eğlence endüstrisi gelişimi, ayırt edici özellikleri ve
küresel ekonomideki payına işaret edilerek değerlendirilmiştir.</Özetçe>
<Anahtar>Eğlence, Sanat, Enformasyon</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SAĞLIK İLETİŞİMİ ÇALIŞMALARINDA ALIMLAMA ANALİZİNİN KULLANIMI: ODAK GRUP ÇALIŞMASI YOLUYLA KAMU KAMPANYALARI VE REKLAM METİNLERİNE İLİŞKİN ÇAPRAZ BİR OKUMA PRATİĞİ</Başlık>
<Özetçe>Sağlık iletişimi alanındaki çalışmalar, bireylerin ve toplumun sağlıkla ilgili inanç, tutum ve davranışlarıyla
ilgili bir farkındalık düzeyi oluşturmak ve gerektiğinde yön vermekle ilgili iletişim faaliyetlerini
kapsamaktadır. Makale, sağlık iletişimiyle ilgili çalışmalarda mesajların üretim düzleminden ya da
metnin kendisinden çok, en önemli kitle iletişim araçlarından biri olan televizyon yoluyla iletilen
mesajların nasıl alımlandığını ortaya koymayı hedeflemektedir. Alımlama analizleri, izler kitleyi
homojen bir bütünden ziyade, pek çok deneyim ve pratiğin bir araya gelişinden müteşekkil bir
farklılıklar zemini olarak ele almaktadır. Bu nedenle kitle iletişim araçlarında yayınlanan metinlerin
izleyiciler tarafından nasıl çözümlendiğine dair önemli ipuçları edinmemizi sağlamaktadır. Okuru/
izleyiciyi temel alarak gerçekleştirilen bu araştırmada Sağlık Bakanlığı’nın “Sigara Pişmanlıktır”
temalı kamu spotu ve AVEA’nın sigarayı bir metafor olarak kullandığı “Siz de Bırakabilirsiniz” reklam
filmine ilişkin bir okuma/izleme pratiği çözümlenmiştir. Odak grup görüşmeleri yoluyla yapılan çözümlemede,
okurların/izleyicilerin kamu spotuna ve reklam filmine ilişkin değerlendirmeleri analiz
edilmiştir. Sonuç olarak izler kitlenin bu iki metni bağımsız bir biçimde değerlendirildiği ve mesajların
birbirinin etkinlik düzeyine ilişkin bir rolü bulunmadığı saptanmıştır.</Özetçe>
<Anahtar>Sağlık İletişimi, Alımlama Analizi, Odak Grup</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>12 MART DÖNEMİNDE MUHALİF BİR DERGİ: ORTAM</Başlık>
<Özetçe>Siyasi tarihimizde demokrasinin kesintiye uğratıldığı ‘ara rejim’ olarak yerini alan 12 Mart (1971) dönemi, başta düşünce ve basın özgürlüğü olmak üzere temel hak ve özgürlüklerin kısıtlandığı bir dönemdir. Birçok gazeteci, yazar ve aydının tutuklandığı, gazetelerin kapatıldığı, kitapların toplatıldığı, yayın yasaklarının getirildiği bu dönemde Ortam dergisi, muhalif bir ses olarak ayakta kalma mücadelesi vermiştir. 12 Mart Muhtırası’ndan kısa bir süre sonra haftalık bir dergi olarak yayın hayatına başlayan Ortam, 1971 yılının nisan ve kasım ayları arasında toplam 23 sayı yayımlanmıştır. Günlük, büyük gazetelerin ardından yüksek tirajıyla geniş bir okur kitlesine ulaşan dergide Mümtaz Soysal, Muammer Aksoy, Hıfzı Veldet Velidedeoğlu gibi akademisyenlerin yanı sıra, İlhami Soysal, Ali Sirmen, Nimet Arzık, Nadir Nadi, Sadun Tanju, Refik Erduran gibi o dönemin olduğu kadar günümüzün de önemli gazetecileri/yazarları görev almıştır. Aydın Engin, Osman Ulagay ve Uğur Mumcu ise profesyonel gazeteciliğe Ortam’da başlamışlardır. Bu çalışmanın amacı, Ortam dergisinin 12 Mart dönemindeki muhalif duruşunu ortaya koymaktır. Ortam’ın yayımlanmış toplam 23 sayısının, tekil tarama yöntemiyle nitel içerik analizi yapılmış ve derginin yazı işleri müdürlerinden Aydın Engin’le görüşülmüştür. ‘Partilerüstü Hükümet’ ve ‘Reform Hükümeti’ olma iddiasıyla göreve gelen Nihat Erim Kabinesinin uygulamalarına, başta anayasa değişikliği olmak üzere karşı çıkan; günlük basının ayrıntılı yer vermediği dönemin siyasi duruşmalarına sayfalarını ayıran; işçi haklarını, temel hak ve özgürlükleri savunan Ortam’ın, demokrasiden yana bir duruş sergilediği görülmektedir.</Özetçe>
<Anahtar>12 Mart dönemi, 12 Mart Muhtırası, Ortam/Yeni Ortam Dergisi</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>REKLAM MÜZİĞİNDE KÜLTÜREL MOTİFLERİN KULLANIMI VE MARKA KİŞİLİĞİNİN SUNUMU</Başlık>
<Özetçe>Reklam, insanın günlük yaşamının neredeyse her anına nüfuz etmiş bir olgudur. Reklamı oluşturantemel unsurlar, insanın algısını inşa eden duyular ile eşleşir. Reklamda görme duyusuna yönelik yazılar,şekiller, renkler, nesneler söz konusu iken, duyma duyusuna da sesler, müzik veya sessizlik hitap eder.Reklamda görsel öğeler de dikkate alınarak kullanılan reklam müziği; stratejik olarak ürünün, markanın,kurumun tanıtılmasına ve hatırlanmasına, uzun dönemde ise hedef kitlenin zihninde bir marka kişiliğininoluşmasına yardımcı olur. Reklamın hitap ettiği hedef kitlenin kültürel anlamda sahip olduğu değerlerin,gelenek ve göreneklerin, reklamda görsel unsurların yanı sıra müzik olarak da formüle edilerek kullanılabildiğigörülmektedir. Reklam müziğinde yer verilen bu kültürel motiflerin de markanın ve dolayısıylada marka kişiliğinin sunumuna yardımcı olduğu ifadesinin doğruluğunu ortaya koymak üzere gerçekleştirilenbu çalışmada; Türk kültürü açısından önem taşıyan bir dönem olan Ramazan ayının içindekiüç haftada, televizyonda üç ulusal kanalda, izlenme oranlarının yüksek olduğu prime time saatleri içindeyayınlanan reklamlar arasından seçilen örneklem üzerinde bir içerik analizi yapılmıştır. 112 reklamdan28 reklamda reklam müziğinde Türk müziğine özgü çalgılardan yararlanıldığı, bu etkileşimin reklamda‘samimi’ bir marka kişiliğinin sunumuna yardımcı olduğu sonucuna ulaşılmıştır.</Özetçe>
<Anahtar>Reklam Müziği, Kültür, Marka Kişiliği</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>REKLAM AJANSLARININ GERİLLA PAZARLAMA UYGULAMALARI: TÜRKİYE ÖRNEKLEMİ ÜZERİNDEN BİR İNCELEME</Başlık>
<Özetçe>Bu çalışma tüketicinin karşılaşmayı hiç beklemediği yerlere çeşitli tanıtım mesajları yerleştirerek tüketicinindikkatini çekmeyi amaçlayan gerilla pazarlama uygulaması irdelemektedir. Çalışmada gerillapazarlama tüketiciyle çeşitli enteraktif uygulamalar içerisinde ve dikkat çeken mecra kullanımı yolu ileiletişime geçen, bütçe açısından her tip işletmeye uygun pazarlama iletişimi çalışmaları sunabilen birpazarlama iletişimi tekniği olarak ele alınmaktadır. Gerilla pazarlama uygulamaları ise mini veya maksiplanlama kapsamında incelenmektedir. Mini-medya planı içerisinde gerilla halkla ilişkileri, ağızdan ağzapazarlama, açıkhava ve internet mecraları; maksi-medya planlaması içerisindeyse kitle iletişim mecralarıele alınmaktadır. Çalışmanın araştırma bölümünde reklam verene pazarlama iletişimi faaliyetleri konusundayön veren reklam ajansları incelenmekte ve ajansların reklam verenlerine hangi gerilla pazarlamauygulamalarını ne sıklıkta önerdikleri sorusuna yanıt aranmaktadır. Tanımlayıcı araştırma şeklindetasarlanan araştırmanın sonucunda Türkiye’de faaliyet gösteren reklam ajanslarının gerilla pazarlamauygulamalarına her mecra ve faaliyet bazında farklı yaklaştıkları ortaya çıkmaktadır.</Özetçe>
<Anahtar>Gerilla pazarlama, Mini-medya planlaması, Maksi-medya planlaması</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KOLONİ DÖNEMİ FRANSIZ SİNEMASINDA ORYANTALİST TEMSİL; PÉPÉ LE MOKO FİLMİ ÖRNEĞİ</Başlık>
<Özetçe>Oryantalizm, Batılının Batılı olmayanı yani ‘Öteki’ni kendi ihtiyaçları, algısı ve kültürü doğrultusundabetimlemesidir. Oryantalizm dünyaya insanların ne hakkında ve nasıl düşünmeleri gerektiğini dikte ettirençeşitli ‘temsil’leri içinde barındırmaktadır. Bu düşünce biçiminin uygulanmasında Batı kendi kolonyalamacına uygun söylemleri hiyerarşik üstünlüğüne vurgu yapan kavramlar yoluyla kullanmaktadır.Batı’nın üstün ve ileri, Doğu’nun aşağı ve geri olduğunu sürekli tekrarlayan koloni söylemi geçmiştengünümüze edebiyatla, resimle, fotoğrafla birlikte sinema filmlerinde de sıkça kullanılmıştır. Özellikleırklara dair temsillerin sunumu sinema filmlerinde en çok göze çarpan örneklerden olmuştur. Kolonidönemi Fransız sineması tarafından hazırlanmış Pépé le Moko filmi görsel düzenlenişi açısından Afrikalıve Doğulu temsillerin olumsuz (ırkçı, ötekileştirici) kalıplar olarak sunulduğu filmlerin başındayer almaktadır. Filmde sunulan oryantalist temsiller; öykü, karakter ve mekan açısından söylem analiziyöntemiyle ortaya konmaya çalışılmıştır. Böylece Batılı gözüyle Doğulunun (ötekinin) nasıl yaratıldığıve nasıl etkileyici bir gerçeklik haline dönüştürüldüğü sergilenmiştir.</Özetçe>
<Anahtar>Fransız Sineması, Oryantalizm, Temsil</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>Sanat Filmi Seyircileri ile Ticari Film Seyircileri Arasında Kavrama Farkları: MichaelHaneke’nin Saklı Filmi Üzerine Yorum Farklarına Dair Deneysel Bir Çalışma</Başlık>
<Özetçe>Filmleri nasıl anladığımız sorusuna biçimsel, göstergebilimsel ve bilişselci paradigmalar içinde deneyselve kuramsal çalışmalarla cevap aranmıştır. Bu makalenin kuramsal arka planını bilişsel paradigma oluşturacaktır.Bilişselci değerler dizisi filmlerin nasıl anlaşıldığını açıklamak için insanın genel algı ve bilişselkapasitelerini ele alır ve filmlerin insanların durum modellerini harekete geçirerek anlaşıldıklarını savunur.Durum modelleri, yazılı ya da görsel işitsel metinlerdeki durumların zihinsel temsilleridir. Seyirciler, filmseyrederken de gerçekte olduğu gibi kendilerine ne, nerede, ne zaman, neden oluyor diye sorar ve durumlarıbu soruların cevapları ile anlarlar. Gerçeği algılarken olduğundan başka bir de filmlerin diğer anlatıformları gibi giriş, gelişme ve sonuç bölümlerinden oluşan nedensellikle birbirine bağlanmış olaylardanoluştuklarını bilir ya da varsayar, olaylar arasında mantıklı bağlar kurmaya çalışırlar. Bu makalede eleanlatılacak deneysel çalışma, bir filmin klasik/beklenen anlatı yapısına sahip olmadığı durumda; anlatıçizgisinin parçalı, olaylar arasında nedensellik ilişkisinin belirgin olmadığı sanat filmlerinde seyircininfilmi nasıl anladığını görmek amacıyla yapılmıştır. Bunun için sanat filmlerini bilen, izleyen bir gruplasanat filminin ne olduğunu bilmeyen ve hiç izlememiş olan iki grup katılımcı (n:32) bir ön teste tabitutularak oluşturulmuş ve onlara Michael Haneke’nin Saklı filmi seyrettirilmiştir. Katılımcılar filmiseyrederken durum modellerinin unsurları ile ilgili soruları cevaplamışlardır. Sonuçlar, seyircilerin filmlerianlamak için film seyretme deneyiminden çok genel dünya bilgilerini kullandıklarını göstermektedir.</Özetçe>
<Anahtar>Durum Modelleri, Sanat Filmi, Michael Haneke</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İNTERNET REKLAMLARININ ENGELLENMESİNDE KULLANICI, REKLAMCI VE ONLINE İÇERİK ÜRETİCİLERİN ALGISI ÜZERİNE İNCELEME</Başlık>
<Özetçe>Reklam özellikle internet yayıncılığı açısından önde gelen gelir kaynaklarından sayılmaktadır. Ancak,yapılan bilimsel çalışmalarda çevrimiçi reklamların, internet kullanıcılarının dikkatini dağıtıp, bantgenişliğini tükettikleri yönünde bilimsel bulgulara ulaşılmıştır. Internet reklamlarından rahatsız olankullanıcılar, öncelikle yazılım temelli bir takım teknik çözümlerle bunları engellemekte ve bu çözümleriçevrelerindeki diğer internet kullanıcılarına tavsiye ederek internet reklamlarının engellenmesiniyaygınlaştırmaktadırlar. Bu makalenin öncelikli amacı, internet reklamlarını engellemenin, kullanıcıtarafındaki algısını ortaya koymak ve bunun reklamveren, reklam ve yayın profesyonellerine etkisinitartışmaktır. Bunun için reklam engelleyen internet kullanıcılarının görüş ve nedenleri ile internetreklamlarını engellemede kullanıcılar tarafından sıklıkla tercih edilen başlıca yöntemler de açıklanmıştır.Makale amacına ulaşmak için araştırmada kullanılan yöntemler ve bunların adımları şöyledir: Önceliklebasılı ve çevrimiçi kaynakları esas alan geniş çaplı literatür taraması ile keşifsel bir araştırma yapılmıştır.Ardından, konuyla ilişkisi bağlamında, çevrimiçi erişime açık web sitelerinde özellikle kullanıcı veyayıncı taraflarını yansıtacak biçimde yayınlanan konuyla ilgili makalelere ve internet kullanıcılarınınyorumlarına erişilerek analiz edilmiştir. Aktif olarak makale konusuyla ilgili deneyimler edinmekte olanInternet reklamcılığı profesyonellerine doğrudan ulaşılmıştır. Son olarak da bazı haber sitelerinin anasayfalarının boyutları bant genişliği tüketimi ve dikkat dağıtma özellikleri açısından, içerik ve reklamboyutu noktalarında ölçülmüştür.</Özetçe>
<Anahtar>Internet, Reklam, Engelleme</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ÇEVRE DUYARLILIĞI KAZANDIRMADA ÖZEL RADYO HABERLERİNİN ROLÜ</Başlık>
<Özetçe>Egemen olan görüşlerden biri insanlık tarihinde iki büyük aşama olduğu yönündedir. Bunlardan biri,insanın göçebelikten kurtulup yerleşik düzene geçmesi ve bunun sonucunda da avcılıktan, tarıma vehayvancılığa yönelmesi iken, diğeri topraktan kopularak teknik dünyanın yaratılması olmuştur. Teknolojikgelişmeler sonucunda yaşam koşulları giderek iyileşirken diğer taraftan da doğal yaşam dengesideğişmeye başlamıştır. Teknolojinin gelişmesi, doğanın sunduklarıyla doğrudan ilişkili olduğundan,gelişimin sürerli doğası gereği, doğada denetlenemeyen tahribatlar meydana gelmiştir. Ekolojik dengekontrol dışı bir şekilde bozulmaya başlamıştır.Henüz çevre sorunları, kendi yaşamını tehdit eder hale gelmemiş bireyler, çevresel sorunların varlığındanve boyutlarından medya yoluyla haberdar olabilirler. Ancak medya, toplumu çevre sorunları konusundabilgilendirmekte midir? Bu soruya cevap bulma amacıyla hazırlanan bu çalışmada, günümüzde halaen güvenilir kabul edilen ve habercilik açısından en hızlı kitle iletişim araçlarından sayılan radyo temelalınarak radyo haberciliğinde, çevre sorunlarının ne oranda ve nasıl yansıtıldığı ortaya konmakta veilgili haberlerin insanlara çevre duyarlılığı kazandırmada ne şekilde yönlendirici olduğu tartışılmaktadır.Bu çalışma kapsamında farklı niteliklerdeki 4 radyo istasyonunun 5 günlük haber bülten metinlerindekitoplam 611 haberin her biri, konularına göre kategorize edilerek, çevre ile ilgili haberler içerikçözümlemesi yöntemiyle detaylandırılmıştır. Detaylandırma sürecinde hata payını en aza indirmek içinhaberler, yalnızca radyodan dinleme yöntemiyle değil, radyo kuruluşlarının haber birimlerinden eldeedilen metinlerden de okunarak doğrulanmıştır. Ortaya çıkan sonuçta, çevre ile ilgili haberler sayısal veoransal olarak vurgulanmakla birlikte, haberlerin niteliksel açıdan temsillerine de değinilmiştir. Çalışmasonucunda, çevre ile ilgili haberlerin, radyo haberciliği açısından önemsenmediği ortaya konmuştur.</Özetçe>
<Anahtar>Radyo Haberciliği, Çevre Sorunları, Çevre Haberciliği</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRKİYE'DE LATİN ALFABESİNE GEÇİŞ SÜRECİ VE GAZETELER</Başlık>
<Özetçe>Cumhuriyetin kuruluş yılları, yeni rejimle birlikte bir ulusal kimliğin de adeta yeni baştan tasarlandığı yıllardır. Cumhuriyet devrimlerinin temel ilkesi, siyasal ideolojiye uygun toplumsal ve kültürel dönüşümleri gerçekleştirmektir. Harf devrimi de okuryazarlığı yaygınlaştırmanın yanı sıra kültürel dönüşümleri gerçekleştirmek için alınmış radikal bir karardır. Latin alfabesine geçiş süreci 1928 yılının ikinci yarısında başlamaktadır. Latin Harfleri Kanunu’nun kabul edildiği 1 Kasım 1928,  basının Latin harflerine geçtiği 1 Aralık 1928 ve Millet Mektepleri’nin açıldığı 1 Ocak 1929 tarihleri bu sürecin önemli dönüm noktalarıdır. Bu makalede Latin alfabesine geçiş süreci olarak bu dönem esas alınmıştır. Çalışmanın amacı, üç ay gibi kısa bir hazırlık döneminin ardından yaşama geçirilen bu radikal devrimin, dönemin basını tarafından nasıl ele alındığını göstermektir. Makalede, Haziran 1928’den Şubat 1929’a kadar geçen sekiz aylık dönemin gazetelerinin tekil tarama yönteminde içerik analizleri yapılmıştır. Döneme ait Cumhuriyet, Milliyet, İkdam, Son Saat ve Hakimiyeti Milliye gazetelerine ulaşılmıştır. Dönemin en önemli kitle iletişim aracı olan gazetelere, yeni yazının geniş kitlelere yayılması ve benimsetilmesi için büyük bir görev düştüğü görülmektedir. Gazeteler, bir yandan yeni yazıyı öğrenirken bir yandan da okurlarına öğretme gayreti içindedir. Okur kaybetme kaygısının ötesinde gazetelerin, adeta bir okul/öğretmen misyonuyla yeni alfabeyle okuma-yazma seferberliğine destek verdikleri görülmektedir.</Özetçe>
<Anahtar>Harf Devrimi, Gazeteler, Latin Alfabesinin Tanıtımı</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>DONDURMAM GAYMAK FİLMİ BAĞLAMINDA MEDYADA EGEMEN SÖYLEM VE KÜLTÜRÜN TEMSİLİ</Başlık>
<Özetçe>Kitle iletişim araçlarını yönlendirebilen erklerin, medya iletilerine yükledikleri anlamlar aracılığıyla kurdukları egemen söylem, izleyicileri kültürel, siyasal, ekonomik ve toplumsal alanlarda kuşatmış durumdadır. Bu kuşatma, izleyiciye her gün dayatılan imgelerin ve anlamların sürekli tekrarıyla yapılmaktadır. Özellikle reklâm filmlerinde imgeler ve anlamlar tekrarının yarattığı gereksinimler, kültürel bir üretime yol açmaktadır. Öğrenilen ve aktarılan bir gerçeklik konumundaki kültür, kitle iletişim araçlarının yarattığı ve dayattığı sistem aracılığıyla meta biçiminde sunulmaktadır. Günümüzde film, reklâm, haber görüntüleri ‘gerçeğin kendisi’ gibi algılanmaktadır. Bu tür medya iletilerinde yan anlamların mit olarak işlev görmesi, iletilmek istenen ideolojik anlamın doğallaştırılmasına ve masumlaştırılmasına yol açmaktadır. Bu çalışmanın amacı da Dondurmam Gaymak filmi bağlamında, görsel kültür unsurlarının ardında yatan küresel egemen söylemin görünür kılınmasıdır. Çalışma içinde televizyon teknolojisinin doğal biçeminden kaynaklanan görüntü materyalinin yer alması nedeniyle söylem çözümlemesine ek olarak Mitchell’in ‘imge soyağacı’ndan (grafik, optik, algısal, zihinsel ve sözlü imgeler) yararlanılmıştır. Film tekniği nedeniyle durağan (fotoğraf, resim, çizim) yerine hareketli imgeler söz konusudur. Görsel medyanın yaygınlaşmasının ardından, kültürel olguların üretimi, tanıtımı, dağıtımı ve satışının (birbiriyle iç içe geçmiş) büyük şirketlerce üretilen ve kitleler tarafından tüketilen mallara dönüşümü, söylem çözümlemesi aracılığıyla ortaya konulmaya çalışılacaktır.</Özetçe>
<Anahtar>Reklâm, Egemen Söylem, Kültür Endüstrisi</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİYASAL KÜLTÜRÜN TEMEL PARADİGMALARI ÜZERİNE: KÜLTÜRDEN, SİYASAL TOPLUMSALLAŞMA, ÖRGÜTLENME VE KATILMA SÜREÇLERİNE YANSIYANLAR</Başlık>
<Özetçe>Siyasal kültürü oluşturan ve biçimlenmesinde etkin olan unsurları, siyasetin temel paradigmaları ile siyasal düşünce ve eylemi oluşturan temel dinamiklerin toplumsallaşma, örgütlenme ve katılma süreçleri arasındaki karşılıklı etkileşimi ortaya koymak diğer bir deyişle, siyasal kültürün içine doğduğu, yaşam alanı bulduğu, toplumsal ve siyasal ortamın analizine katkı sağlayarak, bu bağlamda sürdürülen tartışmanın parçası olmak çalışmanın temel amacıdır. Öte yandan, çözüme yönelik bir sonuç üretmeyen siyasal kültür yozlaşması ile mücadelede insan iradesinin etkinliğini azaltma gayretlerinin saptanması da çalışmanın amaçlarından birini oluşturmaktadır.

Bu doğrultuda, siyasal kültür paradigmaları özelinde kuramsal bir değerlendirme niteliği taşıyan bu çalışma ile ilgili literatürün sunduğu varolan metodolojik imkanları genişleterek, kültür ve kültürlenme sürecinin pratiklerine, ayrışma/kesişme noktaları ile uluslar arası arenada oydaşlanan kültür düzleminin farklı bir kapsam arayışına katkıda bulunmaya çalışılarak, siyasal toplumsallaşma, örgütlenme ve katılma süreçlerine yansımaları vurgulanmıştır. Tüm bu yansımaların ortaya koyduğu gerçek ise aslında tarihselden bağımsız ele alınamayacak ideolojiler dolayımında siyasal katılımın bireyin yaş, cinsiyet, eğitim, gibi koşullarından oluşan ancak ülke, kent, ilçe hatta semt gibi coğrafi sınırlardan da ayrı düşünülemeyecek kendi gerçekliği ile siyasal-yasal-ekonomik sistemin gerçekleri arasında var/yok olduğudur.  </Özetçe>
<Anahtar>Siyasal Kültür, Siyasal Toplumsallaşma, Siyasal Katılım</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KURGUNUN GÜNCEL SORUNSALI: EISENSTEIN'IN DİKEY KURGUSUNUN EVRİMİ</Başlık>
<Özetçe>Dikey kurgu kavramından ilk kez söz eden Sergei Eisenstein’dır. Ona göre görüntüyü oluşturan elementlerin birbiri ile olan ilişkisiyle, görüntünün ses ile olan ilişkisi dikey kurguyu işaret etmektedir. Bu, Eisenstein’ın, kurgunun sinemanın her hücresinde var olduğu teorisiyle temellendirdiği bir bakış açısıdır. Ancak Eisenstein, dikey kurguyu sinematik anlam yaratmanın bir aracı olarak görmemiştir. Ona göre halen çekimlerin birbiri ile olan ilişkisine dayalı yatay kurgu, anlam yaratmanın baş aktörüdür. Zaten Eisenstein’ın diyalektik mantığa dayalı kurgusundan, klasik anlatı sinemasının temel kurgu prensiplerine kadarki bütün kurgu teknikleri bu yatay işleyiş üzerine odaklanır. Ancak dijital kurgunun sinemaya hâkim olmasından ve görsel efektleri uygulamak ve birleştirmek için kullanılan ve tamamen dikey bir mantığa dayalı compositing yazılımlarının becerilerinin kurgu yazılımlarında da yer almaya başlamasıylaysa kurgucuların temel sorumluluk alanı değişmeye, genişlemeye başlamıştır. Bu da bir anlamda bize Eisenstein’ın dikey kurgusunun evrimini göstermektedir. Biz de bu değerlendirme yazısında kurgunun analogdan dijitale geçişiyle nasıl bir değişime uğradığını ortaya koymayı amaçladık. Eisenstein’ın kitaplarının yanı sıra dikey kurguya gönderme yapan makaleler, dikey kurguya değinen kurgucuların görüşleri kaynakçamızı oluşturdu. Bunların yanında dikey kurgunun teknik incelemeleri için şu an en yaygın biçimde kullanılan “Final Cut Studio” kurgu yazılımını örnek aldık. Çalışmamızın sonucunda dikey kurgunun, yatay kurgu sürecinde yer aldığını ortaya koyduk. Böylelikle artık dikey kurgunun, kurguda anlam yaratmanın önemli bir aracı haline geldiği sonucuna ulaştık. Kurgu kavramındaki bu değişiklikle beraber artık kurgucuların temel sorumluluk alanının da değiştiği gerçeği ulaştığımız diğer bir sonuç oldu. Böylelikle Eisenstein’ın dikey kurgu kavramının evrimleştiği gözler önüne serildi.  Bağımsız sinemacıların varoluşunu güçlendirmek gibi olumlu etkileri olan bu evrimin, kurgucuların mesleki sorumlulukları anlamında bazı sorunlar taşıdığı da bir sonuç olarak karşımıza çıktı.</Özetçe>
<Anahtar>Kurgu, Sinema, Eisenstein</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>TÜRKİYE'DE BİLİŞİM TEKNOLOJİSİ İLE DEĞİŞEN SPOR GAZETECİLİĞİ</Başlık>
<Özetçe>Bu araştırmada, spor gazeteciliğinde internet ve sosyal paylaşım siteleri gibi ortamların yaygınlaşmasıyla yaşanan değişim incelenmiştir. Nitel araştırma yönetmeleriyle gerçekleştirilen çalışmada, Türkiye genelinde yayın yapan 5 gazetenin spor servisi müdürü ve 2 spor gazetesinin yöneticisi ile görüşme yapılmıştır. Çalışma verilerine derinlemesine mülakat yöntemiyle erişilmiştir. Katılımcıların görüşlerine göre okuyucular spor haberlerine, gazetelerin internet siteleri ve tematik televizyon kanalları aracılığıyla hızlı bir şekilde ulaştığından, gazeteler daha derinlemesine haberler yapmaya yönelmiştir. Ancak en popüler branş olan futbolda en fazla taraftarı olan Galatasaray, Fenerbahçe ve Beşiktaş’la ilgili haberlere ağırlık veren gazetelerin özel haber yapma imkânları azalmıştır. Çoğu kulüp, muhabirlere kapılarını kapatmış ya da sınırlama getirmiştir. Gazetelerin çoğunluğu, birbirinin benzeri haberlerle yayınlanmaktadır. Araştırma ve incelemeye dayalı habercilik azalmıştır. İnternet, gazetelerin en önemli haber kaynaklarından biri haline gelmiştir. Gazetelerin muhabir ihtiyacı azalmıştır. Bir sayfayı hazırlamak için bir editör ve bilgisayar operatörü yeterli olmaktadır. Ancak bununla birlikte internet siteleri, spor gazetecilerine yeni iş imkânları yaratmıştır. İnternetin yaygınlaşmasıyla gazetelerin spor sayfaları, daha hızlı habercilik yapan yeni medya ile yarışmakta zorlanmaktadır. İnternet, diğer alanlarda olduğu gibi spor haberciliğine de kolaycılığı getirmiş, bu da gazete içeriklerinin nitelik olarak erozyona uğramasına neden olmuştur. Katılımcılar, internetin getirdiği kolaylıkları kullanmaktan memnunluk duyarken, haber içeriklerinin zayıflamasından yakınmıştır.</Özetçe>
<Anahtar>Spor Gazeteciliği, İnternet, Sosyal Medya</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>PAZARLAMA İLETİŞİMİNDE SÜRDÜRÜLEBİLİR TÜKETİM OLGUSUNA FARKLI BİR BAKIŞ: ERNEST CALLENBACH VE EKOTOPYA YAPITI ÜZERİNE HERMENEUTİK OKUMA ÇALIŞMASI</Başlık>
<Özetçe>Endüstri devrimine bağlı ekonomik ve teknolojik ilerlemeler, tüketim odaklı kalkınma planlarını da beraberinde getirmiştir. 19. yüzyılın başlangıcına dayanan bu süreç günümüzde insanlığı tehdit eden ekolojik sorunları hazırlayan toplumsal değişimlerin başlangıcı olmuştur. Ancak toplumsal yaşamı etkileyen çevresel sorunların pazarlama iletişimi alanında tartışılmaya başlanması çok daha yakın tarihlidir. Bu makalede yeni pazarlama stratejilerinde ön plana çıkan ‘sürdürülebilir  tüketim’ ve ‘etik tüketici’ kavramlarının teorik altyapısı siyasal, tarihsel ve toplumsal gelişmeler ışığında verilmektedir. Ayrıca felsefi ve siyasal bir düşünce biçimi olan ütopya geleneğine ait ‘ekolojik ütopyalar’, tüketim kültürü ve değişen tüketici davranışları ile ilişkisi ele alınarak incelenmiştir. Amaçlanan, toplumsal düzenin eleştirisini içeren ütopik işlevin, etik tüketim kavramını hazırlayan süreçteki önemine vurgu yapmaktır. Bu nedenle, pazarlama iletişimi ve ütopya literatürü ışığında metinlerarası bir okuma ile Ernest Callenbach ve Ekotopya adlı eseri incelenmiştir. Yazar ve eserin seçilmesinin amacı sürdürülebilir toplum inşaasına yönelik iktisadi ve siyasal çözüm odaklı ekolojik önerileri ile 20. yüzyıl ütopyalarının paradigmasını yansıtmasıdır. Böylelikle farklı disiplinlerle pazarlama iletişimi teorilerini yeni bir okumaya tabii tutarak sosyal bilimler literatürüne nasıl katkı sağlanabileceği tartışmaya açılmaktadır. Bu betimsel çalışmada yöntem olarak yorumcu sosyolojinin alanına ait hermeneutik yaklaşım kullanılmıştır.</Özetçe>
<Anahtar>Sürdürülebilirlik, Tüketim, Ekotopya</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ÇEVRİMİÇİ GAZETE: POSTMODERN BİR ORTAM</Başlık>
<Özetçe>Bilgi ve haberlerin kesin ve düz bir şekilde verildiği basın endüstrisi modernizmi temsil etmekteyken, çevrimiçi gazete, basılı gazetedeki bütün haber ve bilgileri içerse bile, karıştırıp harmanlama eğilimiyle postmodern bir nitelik taşımaktadır. Çevrimiçi gazeteler bilgi vermekten ziyade genel görünümleriyle ilgilenmektedir. Bunun için muhabir adlarını ön sayfadan çıkarmakta, gazetenin spor, haber, sanat gibi bütün bileşenlerini yan yana gelecek şekilde yeniden düzenlemekte, haberlerin yanına tıklanabilir reklamlar koymakta, haberin verilme şeklini ve manşet büyüklüklerini gün boyunca değiştirmekte, böylece gerçekliği simüle etmektedir. Çevrimiçi gazetelerde haberler içeriği üzerinden değil, manşetin parlaklığı ve ön sayfadaki yeri üzerinden satılacak birer metaya dönüşmüştür. Sunulan parlak paketler, bir gerçekdışılık duygusunu, haberin okuyucunun kendi hayatından uzakta olduğu duygusunu işlemektedir. Çevrimiçi gazetenin sahiciliği yoktur; gün boyunca bilinmeyen sayıda insana çeşitli, değişen formlarda iletildiği için, otoritesi de yoktur. Çok sık güncellenmesi bir tarih kaydı olarak kullanılabilmesini de zorlaştırmıştır. Okurları da gerçeklikle bağlantılarını kaybedip, gerçekliğin yerine onun sembollerini koymaktadır. Bu ise, kendinden başka hiçbir şeye işaret etmeyen ikon ve kişilere dayalı kültür problemine katkıda bulunmaktadır. Postmodern düşüncenin temel önermesi işte buradadır. Okuyucuların bir haberin arkasındaki bağlamı kendi başına oluşturmasının gerekmesi, göndergeden, bu durumda ise gerçekten kopup yabancılaşmalarına neden olmaktadır.</Özetçe>
<Anahtar>Çevrimiçi Gazete, Basılı Gazete, Postmodernizm</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>RADİKAL DEMOKRASİ KURAMI BAĞLAMINDA YENİ MEDYANIN GELECEĞİ: ‘WİKİLEAKS ÖRNEĞİ’</Başlık>
<Özetçe>Bu çalışma, postmarxizmin alternatif bir demokrasi projesi olarak kabul edilen ve çoğulculuk anlayışını ön plana çıkaran radikal demokrasinin, iletişim dünyasıyla ilişkisini ortaya koymak amacıyla hazırlanmıştır. Farklı olma hakkı gibi haklarının da sorgulayıcısı haline gelen birey ile düzenin koruyucusu devlet arasındaki optimum dengenin sağlayıcısı kabul edilen iletişim kanalları, çağımızda büyük önem taşımaktadır. Çünkü, gerçek demokrasi, siyasetin rasyonel müzakere ve iletişim üzerinden gerçekleşebileceği ön kabulüne dayanmaktadır. Bunun açık anlamı, halk-devlet ilişkisinde ideal bir iletişim durumunun olmadığı koşullarda, gerçek bir demokrasiden söz edilemeyeceğidir. Demokrasinin yetersizliği iddialarının giderilmesi ancak iletişimsel süreçlerle, halkın, karar mekânizmalarına katılmasıyla mümkündür. Medya da, -en önemli özelliği ‘kamusal meşruiyete haiz yönetim edimleri’ olan- demokratik yönetimlerin halklarının, söz konusu meşruiyeti sağlamak için, erişim ve etki gücünden yararlanmaları gereken temel kaynaktır. Özellikle ‘yeni medya edimleri’, toplumsalın, zamana ve mekâna ilişkin sınırlarını aşarak, ‘radikal demokrasi’ kavramını bir kez daha gündeme taşımış; birey-devlet ilişkisi bağlamında, demokrasi kuramlarını ve diyalojik yeterliliklerini sorgulama nesnesi haline getirmiştir. Wikileaks adlı yeni medya mecrasının tüm dünyada ses getiren yayınları bunun en somut örneğidir. Çalışmamız, bu yayınlar ve ardından gelen müdahalelerin, devletler ve halklar tarafından nasıl algılandığına illişkin bilgilerin ortaya konulması ve süreç ve sonuçları bağlamında yorumlanmasını yöntem olarak benimsemiştir. Çünkü bu süreç bize, yeni medyanın ve dolayısıyla rasyonel müzakere ve iletişim kanallarına muhtaç olan demokratik siyasetin -müdahaleler nedeniyle parlak görünmeyen- geleceği ve yeni medyayla ilişkiselliği konusunda, önemli ipuçları sunmaktadır. Bu bağlamda, bir yeni medya örneği olarak Wikileaks’in yarattığı güncel etki ve gelişmelerin incelendiği çalışmamızda, medya ve literatür taraması ile hermeneutik (yorumsamacı) değerlendirme, yöntem olarak belirlenmiştir. Çalışma sonunda, Wikileaks’e ilişkin gelişmelerin, Batı dünyasının yeni medyaya yönelik müdahalelerini meşrulaştıracak bir sürecin de başlangıcı olma ihtimalinin kaçınılmazlığına ulaşılacağı öngörülmektedir.  </Özetçe>
<Anahtar>Yeni Medya, Radikal Demokrasi, Wikileaks</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MEDYA EĞİTİMİ DEVLET POLİTİKASI OLDUĞUNDA</Başlık>
<Özetçe>Latin Amerika’daki medya eğitiminde karşılaşılan belirgin sorunlardan biri, uçurumu daraltmak ve en yoksul ailelerden gelen gençlerin kültürel ve teknolojik emtiaya daha eşit ve daha adil erişimini sağlamaktır. Önemsenecek boyutta engeller ve sorunlar olmasına rağmen, bunlarla yüzleşmenin ilk adımı medya eğitimini bir kamu politikası, bir devlet politikası olarak uygulamaktır. Şans eseri, her zaman, kitle iletişim araçlarını kullanan ve başkalarına analiz yapmayı, yorumlamayı ve onları yaratıcı bir biçimde kullanmayı öğreten öğretmenlerimiz olmuştur. Medya eğitimi, kamu politikasının bir parçası olduğunda, amaç, bireysel girişimlerin ötesine geçip, bu özel çabaları bir Devlet yükümlülüğü haline getirmektir. Bu büyük engelleri aşmanın ve 21. Yüzyıl’da, medya eğitiminin ortaya çıkardığı temel mücadeleleri  gerçekleştirmenin tek yolu budur.</Özetçe>
<Anahtar>Yükümlülük, Demokrasi, Katılım</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRK SİNEMASININ İLK YILLARINDA ÇEKİM SONRASI ÜRETİM VE TEKNİK ALTYAPI</Başlık>
<Özetçe>Türk sinemasının ilk yıllarını sinema-teknoloji ilişkileri zemininde ele alan bu araştırma, teknik altyapı ve çekim sonrası üretim açısından bu dönemde hangi koşullarda çalışıldığını açıklamayı amaçlamaktadır. Bu bağlamda çekim sonrası üretim kavramı, bir filmin çekiminden sonra gerçekleştirilen işlemler olarak tanımlanmıştır. Konuya dair kaynakların sınırlı olması nedeniyle sözlü tarih araştırma çalışmalarından ve bu yıllarda faaliyet gösteren sinemacıların anılarından yararlanılmıştır.Ele alınan tarihsel dönem içinde, çekim sonrası üretim tekniklerinin gelişimi incelendiğinde ilk yıllarda teknik altyapıya yeterli yatırım yapılamadığı ve çekim sonrası üretim işlemlerinin zor koşullarda gerçekleştirildiği söylenebilir. Bunda dönemin siyasal ekonomik yapısı ve bu alanda çalışanların teknik donanım açısından yetersiz kalmaları etkili olmuştur. Bu durum sinemanın, icadından hemen sonra Osmanlı topraklarına girmesine karşın Türk sinemasının Avrupa ve Amerika’dakine benzer bir teknik altyapıya kavuşmasını geciktirmiştir. Ayrıca teknik altyapıdaki bu eksiklikler, üretilen filmlerin teknik-estetik kalitesini de olumsuz etkilemiştir. </Özetçe>
<Anahtar>Sinema, Türk Sineması, Teknik Altyapı.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>POPÜLER BELGESELLERDE DOĞANIN SUNUMU: BBC PLANET EARTH SERİSİ ÜZERİNE BİR İNCELEME</Başlık>
<Özetçe>‘Popüler doğa bilimi’ konusunda neredeyse tüm dünyada baskın mecra haline gelen BBC’nin Planet Earth serisi, prodüksiyon maliyeti ve ulaştığı seyirci rakamıyla en ‘pahalı’ ve en ‘popüler’ belgeseller arasında yer almaktadır. BBC’nin kamusal yayıncılığı ve bir tür olarak belgesel filmin kamusal kimliği ile ‘popülerlik’ kavramının sorunlu bir ilişkisi vardır. İzleyiciyi eleştirel bir sonuca götürmeyi amaçlayan belgeselin, bilgilendirerek düşünmeye sevk eden ve bellek oluşturan özelligi ön plandadır. Oysa televizyon, belgeseli popülerleştirmek için üst ideolojisi olan ‘eğlence’ ile sarmalar. ‘Eğlendirirken bilgilendirme ya da eğitme’ (‘infotainment’- ‘edutainment’) popüler televizyon belgesellerinin ana teması olarak sunulmaktadır. Son yıllarda izleyici ilgisini giderek artırmayı başaran popüler doğa belgesellerinde ‘bilgi’ ve ‘eğlencenin’ nasıl harmanlandığı sorusu, bu çalismanin ana konusunu oluşturmaktadır. İçeriği niteliksel olarak incelenen Planet Earth serisinin anlatım özellikleri eleştirel bir okumaya tabi tutularak analiz edilmeye çalisilmistir. Bu analiz çerçevesinde Planet Earth serisinde sıradan insanlara ‘bilimsel otorite’ anlatımıyla düşünceden koparılmış birbiriyle bağlantısız bilgi yığınlarının sunulduğu görülmüştür. Düşünceyi işletemeyecek kadar yoğun ve birbiriyle kopuk bilgilerin neden olacağı zihin fesadı, televizyon ideolojisine bulanmış ‘manzara hazzı’ ile giderilmeye çalisilmistir. Doğa hakkında hipnotize eden görsellikle bezenmiş âlim-i mutlak anlatım, insanın doğayı evcilleştirme çabasi ve bunun sonuçları üzerine düşünmeyi engellemektedir.</Özetçe>
<Anahtar>Doğa Belgeseli, Televizyon, Bilgi, Eğlence</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>UZAKDOĞU FELSEFESİ IŞIĞINDA YAY FİLMİNİN GÖSTERGEBİLİMSEL ÇÖZÜMLEMESİ</Başlık>
<Özetçe>Uzakdoğu felsefesine göre, Yin-yang, tüm varlıkların ve doğanın kaynağıdır. Bu bağlamda, insanın ve evrenin anlamlandırılması da, bu ikilik çerçevesinde gerçekleşmektedir. Çalışmamızda, Uzakdoğu felsefesi üzerine temellendirilen inanç sistemlerinin insana ve evrene bakışının ortaya konulması amaçlanmıştır. İnsanı ve evreni çözümlemek için bir araç olarak nitelendirilebilecek ying-yang simgesinin göstergebilimsel yaklaşımla yorumlanmasına yönelik kuramsal bir denemeden yola çıkarak, Güney Kore Sinemasının son dönemlerde uluslararası platformda öne çıkan ismi Kim Ki-duk’un Yay (2005) adlı filmi irdelenmiştir. Kim Ki-duk’un filmleri, modern Kore toplumundaki ahlaki çöküşü açığa vurmak için cinsellik ve şiddet öğelerini rahatsız edici bir biçimde kullanılmasıyla bilinmektedir. Yay adlı filmde, bu öğelerden çok mistisizm, Uzakdoğu felsefesine dayanan ruhani bir yaklaşım sergilenmektedir. Filmde, toplumdan soyutlanmış olarak, açık denizde demirli bir teknede yaşayan genç bir kızın, gerçek yaşam ve modern dünyayla tanışma süreci, döngüsel zamanda, başka bir anlatımla, yaşam ve ölüm döngüsünde ele alınmaktadır. Bu geçiş süreci, aynı zamanda, şaman inancına göre, maddi dünya karşısında mutlak üstünlüğü olan manevi dünya karşıtlığı üzerine temellendirilmiştir. Çözümlemenin sonucunda, yönetmenin, kendine özgü kadın-erkek ilişkisi betimlemesinin, toplumsal eleştiriye aracılık ettiği, Uzakdoğu inancının gereği olan manevi dünyanın, maddi dünya karşısındaki egemenliğinin, modern Kore toplumunda, yok olmakta olan bir anlayış olduğu sonucuna ulaşılmıştır. </Özetçe>
<Anahtar>Göstergebilim, Kim Ki-duk, Yay, Yin-yang</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KUZEY KIBRIS TÜRK CUMHURİYETİ YAZILI BASININDA KİŞİSEL İLANLAR VE ÖLÜM İLANLARI</Başlık>
<Özetçe> Günlük gazetelerde doğum, ölüm, evlenme, nişanlanma, boşanma, reddetme, kutlama ilanları gibi ticari olmayan kişisel ilanlar, kültürel yapı içerisinde kalıplaşmış biçimleriyle, toplum içindeki gereksinimleri ve ideolojileri yansıtan birtakım mesajlar taşımaktadır. Bu ilanlar sosyal ve psikolojik göstergelerle bir semboller hiyerarşisi oluşturmaktadır. Herhangi bir olguyu, bir işi, bir durumu duyurmak için yayınlanan yazılı ya da sözlü haber olarak tanımlanan ilanın asıl işlevi toplumsal iletişime katkıda bulunmaktır. KKTC’deki yazılı basında bu tür ilanlar, bir taraftan toplumsal iletişime katkıda bulunurken, diğer taraftan toplumsal statüde yükselme, dayanışma, paylaşım, özgürlük, arınma gibi kavramları da bünyesinde taşımaktadır.

 Araştırmada, KKTC’de yayınlanan üç gazetede doğum, ölüm, evlenme, nişanlanma, boşanma, reddetme, kutlama gibi ticari olmayan kişisel ilanlar, toplumsal statü açısından değerlendirilmiştir. KKTC’de yayınlanan günlük gazetelerden karşılaştırma yapmak amacıyla baskı sayısı en yüksek Kıbrıs Gazetesi, orta düzeyde Afrika Gazetesi ve en düşük Ortam Gazetesi seçilmiştir. Araştırma için tesadüfü örnekleme yöntemi ile seçilen, 1 Ocak 2008–31 Ocak 2008 tarihleri arasındaki bir aylık Kıbrıs, Afrika ve Ortam Gazetelerindeki kişisel ilanlar, eleştirel söylem analiziyle değerlendirilmiştir. İlanlardan ölüm ilanları, diğer ilanlardan daha çok gazetelerde yer aldığından, toplumsal statü ve iletişim açısından KKTC halkı için önemli olduğundan dolayı, daha ayrıntılı olarak incelenmiştir. Araştırma sonucunda ele alınan ölüm, doğum, evlenme, nişanlanma, boşanma, reddetme, kutlama gibi kişisel ilanlardan, ölüm ilanlarının gazetelerde çok geniş yer aldığı görülmektedir (İncelenen 320 İlan içerisinde, 277’sini ölüm ilanları oluşturmaktadır). Ölüm ilanlarının % 40,5’le büyük çoğunluğunu başsağlığı ilanları oluşturmaktadır. Arkasında mevlide davet, duyuru ve anma ilanları gelmektedir. Başsağlığı ve anma ilanları bu küçük toplumdaki aile üyeleri, tanıdıkları, iş arkadaşları ve politik gruplar arasında bir sosyal dayanışma ve kamusal alan sağlamaktadır. Ölüm ilanlarında bazen merhumun, bazen de ailesinin mesleği ön plana çıkartılarak, toplumsal statü edinilmeye çalışılmaktadır.</Özetçe>
<Anahtar>Kişisel İlanlar ve Ölüm İlanları, Toplumsal Statü, Toplumsal İletişim</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>DOKTORLARA YÖNELİK İZLENİM VE TUTUM OLUŞUMUNUN; YAZILI BASINDA DOKTORLARA YÖNELİK OLUŞTURULAN SÖYLEM BAĞLAMINDA İRDELENMESİ</Başlık>
<Özetçe>Doktorlar, hastalar ve potansiyel hastalar arasındaki davranışsal eğilimlerin ve imaj algılamalarının ölçümlenmesini amaçlayan bu çalışmanın ilk bölümünde, İstanbul Üniversitesi bünyesindeki Hastanelere yönelik bir anket araştırması gerçekleştirilmiştir. Çalışmanın ikinci bölümünde ise yazılı basında doktorların kişisel, mesleki niteliklerine, hastanelerin özellik ve işlevlerine, ayrıca doktor – hasta ilişkilerine yönelik kurgulanan söylem incelenerek, söylemin biliş ve tutum üzerindeki etkisi tartışılmıştır. Bu bağlamda, hastaların doktorlar ile olan ilişkilerini algılama biçimlerini ve bu algılamaya neden olan faktörleri saptamak üzere İstanbul Üniversitesi Tıp Fakültesi ve Cerrahpaşa Tıp Fakülteleri’nde mevcut ve potansiyel hasta konumundaki tesadüfi yöntemle seçilen 300 kişiye anket uygulanmıştır, sonuçlar SPSS programı ile değerlendirilmiştir. Anket soruları daha önce belirlenen bir grup hastaya yöneltilmiş, alınan yanıtlar doğrultusunda asıl anket için sorular yeniden biçimlendirilmiştir. Çalışmanın ikinci bölümünde ise, yazılı basında doktorların kişisel, mesleki niteliklerine, hastanelerin özellik ve işlevlerine, ayrıca doktor – hasta ilişkilerine yönelik kurgulanan söylem, Grunig’in ilişki inşaası için gerekirliğini savunduğu kriterler olarak güven, yeterlilik, bütünlük, sorumluluk, memnuniyet, yararlılık, kalite, yenilikçilik, çözüm odaklılık, etik, yönetişim, kararlılık, üretkenlik, profesyonellik, uzlaşım ve kişisel konum bağlamında incelenerek, söylemin biliş ve tutum üzerindeki etkisi tartışılmıştır. İkinci çalışma olarak söylem analizinin birinci çalışmayla bağlantısı şudur: İlk çalışmada doktorlara yönelik algı oluşumunu etkileyen unsurlardan birinin de medya olduğu belirlenmiştir. Dolayısıyla, varsayımımız şudur: 1)Yazılı basındaki haber söylemi doktorlara karşı önyargı ya da olumsuz bir imaj oluşmasına yol açmaktadır. Bu amaçla, en yüksek tiraja sahip ilk üç gazete olan Zaman, Posta ve Hürriyet’te  15 Mayıs-15 Haziran 2010 tarihlerinde yayınlanan haberler bu doğrultuda incelenmiştir. </Özetçe>
<Anahtar>Hasta İlişkisi, İlişki İnşaası, Davranış Eğilimi</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİNEMATOGRAFİK DÜŞÜNEBİLMEK: DELEUZE’ÜN SİNEMA YAKLAŞIMINA GİRİŞ</Başlık>
<Özetçe>Türkiye’de sinema ile ilgili kuramsal çalışmalar değerlendirildiğinde 20. yüzyılın en büyük düşünürlerinden biri olan Deleuze’ün sinema ile ilgili kavramsal bakış açısının bugün yeterince tartışılmamış olduğu görülmektedir. Bu nedenle Deleuze’ün sinematografik kavramlarına genel bir bakış sunacak olan çalışma aynı zamanda bir giriş niteliği de taşımaktadır. Deleuze sinemayı bir yaratma eylemi olarak ele almakta ve bu bağlamda sinemanın düşünce ile bağını kurmaktadır. Felsefenin kavram yaratma amacıyla örtüşen bir şekilde sinema, imge ve hareketle düşünce, duygu ve eylem üretmektedir. Bu yaklaşımıyla Deleuze, kaostan bir düzen çıkarma hususunda sinemaya özel bir önem vermektedir. Bu bağlamda makale, Deleuze’ün ‘hareket-imge’ ve ‘zaman-imge’ kavramları etrafında geliştirilecektir. Literatür tarama ve içerik analizi yöntemiyle gerçekleştirilen araştırmada tartışmanın ana ekseni, hareket-imge ve zaman-imge arasındaki ilişkiyi okuyabilme üzerine inşa edilecektir. Sinematografik düşünebilme, iletişimin enformasyon ya da eğlence ile ilgili yönünü aşarak, yaratma eyleminin ve başka bir şeyin nasıl mümkün olabileceği ile ilgili tartışmaya katkı yapmaktadır. Sinematografik düşünebilme, bir yandan verili unsurlarla birlikte hareket ederken aynı anda bu verili unsurların nasıl da aşılabileceğine odaklanmaktadır. Bu yönüyle sinematografik düşünebilme, kendisini süreçler içinde sürekli olarak yeniden inşa eden, yeniden üreten bir zihniyeti sergilemektedir.</Özetçe>
<Anahtar>Hareket-imge, Zaman-İmge, Deleuze</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>GAZETELERİN BASILI SÜRÜMLERİNDEKİ FOTOĞRAFLARIN ONLİNE SÜRÜMLERİNDEKİ FOTOĞRAFLARLA KARŞILAŞTIRILMASI: CİNSİYET VE MESLEKİ TEMSİL AÇISINDAN</Başlık>
<Özetçe>Haberin toplanmasından redaksiyonuna; üretilmesinden dağıtılmasına dek tüm süreci değiştiren internetin geleneksel kitle iletişim araçlarından farklılıkları bulunmaktadır. Bu süreçte, haberin içeriği ile birlikte sunuş şeklinde de değişiklikler olmaktadır. Gazeteler, basılı sürümlerinin yanı sıra internet ortamında başka bir biçimde daha ortaya çıkarken, hangi değişimleri geçirmektedir? Bu farklılıkları anlamak amacıyla araştırmamızda basılı sürümlerle online sürümler fotoğraflar açısından karşılaştırılmıştır. Fotoğraflarda yer alan kişilerin cinsiyeti ve meslekleri açısından hangi farklılıkların ortaya çıktığı tespit edilmeye çalışılmıştır. Araştırmamızda 2000’li yıllarda gazetelerin basılı ve online sürümlerinde yer alan ‘kişilerin belirgin olduğu fotoğraflar’ incelenmiştir. Araştırmamızda var olanın tespit edilmesi amacıyla İçerik Analizi yöntemi kullanılmıştır. 2000 ve 2010 yılları arasındaki 11 yıl süresince gazetelerin basılı sürümlerinin ilk sayfası ile online sürümlerinin ana sayfasından birer örnek alınarak birbirleriyle kıyaslanmıştır. Araştırma kapsamında incelenen fotoğraflarda yer alan kişiler cinsiyet açısından değerlendirildiğinde, 2000 yılından 2010 yılına kadar kadın fotoğrafı sayısı basılı sürümlerde %5, online sürümlerde % 24 oranında artmış olmasına rağmen, her iki sürümde de halen erkek fotoğraflarının kadın fotoğraflarından fazla olduğu görülmektedir. Araştırmada ayrıca görselliğin daha fazla ön plana çıktığı meslekleri yapan kişilerin, gazetelerin online sürümlerindeki yayınlarda daha fazla ön plana çıktığı görülmektedir.</Özetçe>
<Anahtar>İnternet, Gazete, Online Sürüm</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİNEMA REKLAMCILIĞI: SİNEMA SALONUNUN BİR REKLAM MECRASI OLARAK KULLANIMININ TÜRKİYE ÖRNEĞİNDE İNCELENMESİ</Başlık>
<Özetçe>Sinema salonlarının bir reklam mecrası olarak kullanılması hem sinema sektörü hem de pazarlama sektörü açısından etkinliğini arttıran bir uygulamadır. Sinema reklamcılığı, sadece perde reklamı değil sponsorluk ve promosyon faaliyetlerinin de yürütüldüğü bir mecrayı ifade etmektedir. Özellikle Amerika Birleşik Devletleri’nde sinema reklamcılığı önemli bir reklam ortamı olarak değerlen-dirilmektedir. Amerika’da sinema reklamcılığından elde edilen gelir, bilet satışı ve devlet katkısından sonra üçüncü sırada yer almaktadır. Bu yönüyle sinema reklamcılığı, 2008 yılının en hızlı büyüyen reklam ortamlarından biri olmuştur.

Türkiye’de 2000 yılından sonra artan film ve seyirci sayısı, reklamverenin sinemayı bir reklam mecrası olarak daha çok tercih etmesini sağlamıştır. Bunun sonucunda her yıl sinema reklamlarının diğer mecralar arasında elde ettiği gelir oranının arttığı görülmektedir. Türkiye’de sinema reklamcılığı süreci, salon işletmecilerinin reklam yerlerini, bu alanda faaliyet gösteren sinema pazarlama ve reklamcılık şirketleri aracılığıyla pazarlamasıyla gerçekleştirilmektedir. Reklamverenler daha çok büyükşehirlerde yer alan sinema salonlarını tercih etmektedir. Sinema reklamcığı kapsamında yer alan uygulamalardan biri olan perde reklamlar için yüksek gişe hâsılatı yapması beklenen yerli ve/veya yabancı filmler tercih edilmektedir. Özellikle 2000’li yılların ikinci yarısından sonra seyircinin yerli filmlere yönelik ilgisinin artmasıyla Türk filmlerinin perde reklam uygulamasında daha çok tercih edildiği görülmektedir. Ayrıca günümüzde perde reklamların yanı sıra promosyonlar, özel uygulamalar ve fuaye reklamcılığı gibi diğer sinema reklamcılığı uygulamalarına yönelik ilgide de artış olduğu görülmektedir.

Bir reklam mecrası olarak sinema reklamcılığının her yönüyle incelenmesi ve günümüzde Türkiye’de sinema reklamcılığının konumunun reklamveren ve sinema sektörü açısından değerlendirilmesi bu çalışmanın çıkış noktasını oluşturmaktadır. Bu kapsamda Türkiye’de sinema reklamcılığı alanında faaliyet gösteren uzmanlar ile görüşülerek Türkiye’de sinema reklamcılığı süreci, karşılaşılan sorunlar ve uygulama tekniklerinin ortaya konması amaçlanmaktadır.  </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KÜLTÜRLERARASI İLETİŞİM KAYGISI: ANADOLU ÜNİVERSİTESİ ERASMUS ÖĞRENCİLERİ DEĞİŞİM PROGRAMI ÖRNEĞİ</Başlık>
<Özetçe>Bu çalışmanın amacı, bireylerin farklı bir kültür içinde yaşarken diğer bireylerle kurdukları iletişim sürecini McCrosky’nin “Kültürlerarası İletişim Kaygısı” ölçeğine verilen yanıtlar bağlamında betimlemeye çalışmaktır. Çalışmada kültür ve iletişim ilişkisi kısaca ele alınmış ve kültürlerarası iletişim kaygısı kavramı kapsam olarak  Anadolu Üniversitesi’nin farklı fakültelerine 2008-2009 bahar dönemi için Erasmus programı aracılığıyla  Avrupa ve Asya kıtasının çeşitli ülkelerinden gelen öğrenciler ile Türkiye’den Avrupanın çeşitli ülkelerine Erasmus programı aracılığıyla giden Türk öğrenciler açısından değerlendirilmiştir. Çalışmada, Türk ve yabancı uyruklu öğrencilerin gittikleri ülkenin kültüründe iletişim kaygısı taşıyıp taşımadıklarını saptamak için nicel bir araştırma yaklaşımı olan, betimleyici araştırma modeli benimsenmiştir. Türk ve yabancı öğrencilerin farklı kültür ortamına girdiklerinde iletişim kaygısı taşıyıp taşımadığı McCrosky’nin beş dereceli likert tipinde hazırladığı ve 14 farklı ifadeden oluşan Kültürlerarası İletişim Kaygısı Ölçeğine verilen yanıtlarla belirlenmeye çalışılmıştır. Ayrıca, öğrencilerin Erasmus programı aracılığıyla gittikleri üniversitede kültürel etkinliklere ne denli katıldıkları ile derslerindeki akademik başarılarının iletişim kaygılarına etkisinin olup olmadığı incelenmiştir. Elde edilen bulgular, Türk ve Avrupalı öğrencilerin Asyalı öğrencilere göre daha düşük iletişim kaygılarının olduğunu göstermiştir. Ancak elde edilen bu bulgu, bizleri kültürlerarası iletişim sürecinde, kaygının tek bir belirleyici olduğu yönündeki yanılgıya götürmemelidir.  Bu alanda ileriye dönük yapılacak çalışmalarda, iletişim sürecinin daha iyi analiz edilebilmesi için kaygı faktörünün yanı sıra, kültürel özelliklerin iletişim sürecini nasıl etkilediğinin de ayrıntılı olarak incelenmesi gerekmektedir. </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SPOR ÜRÜNLERİNE YÖNELİK MARKA SADAKATİ ÜZERİNE BİR ARAŞTIRMA</Başlık>
<Özetçe>Ürün çeşitliliğinin artmasıyla gıdadan tekstile, otomotivden teknolojiye kadar her sektörde büyük bir rekabet yaşanmaktadır. Bu rekabet çerçevesinde spor giyim ve aksesuarları üreten firmalar da müşterilerini elde tutma ve sadakat yaratma çabasındadırlar.

Araştırmanın amacı, tüketicilerin spor ürünlerine olan marka sadakatlerinin belirlenmesidir. Araştırma kapsamında, İstanbul Üniversitesi Beden Eğitimi Bölümü öğrencilerinin spor marka tüketiminde marka sadakatlerini incelemek amacı ile, 15 Nisan - 5 Mayıs 2008 tarihleri arasında 165 beden eğitimi öğrencisiyle yapılan anketler değerlendirilmeye alınmıştır. Araştırmanın yan amaçları ise, öğrencilerin spor markalarına olan duygusal marka sadakatleri, bilişsel marka sadakatleri ve satın alma niyetine yönelik marka sadakatleri ve bu değişkenler arasındaki ilişkiyi ortaya koymaktır. Bu değişkenler arasındaki ilişkiyi ortaya koymak amacıyla, Korelasyon Analizi ve Tek Yönlü Varyans ANOVA sonuçlarına bakılarak ve anlamlılık düzeyleri ortaya çıkartılmaya çalışılmıştır.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MEDYA OKURYAZARLIĞI VE OKUL ÖNCESİ ÇOCUK: EBEVEYNLERİN MEDYA OKURYAZARLIĞI BİLİNCİ ÜZERİNE BİR ARAŞTIRMA</Başlık>
<Özetçe>Günümüzde kitle iletişim araçlarının olumsuz etkilerinden korunabilmek ve bilinçli bir etkileşimin sağlanabilmesi ihtiyacı medya okuryazarlığı kavramını doğurmuştur. Medya okuryazarlığı, kitle iletişim araçlarıyla izleyici arasındaki iletişimin bilinçli ve sağlıklı bir etkinlik biçiminde gerçekleşmesini sağlamak amacını taşımaktadır. Televizyon, yaygınlığı ve görsel işitsel anlam aktarımı özelliğinden dolayı yetişkinler ve çocuklar üzerinde en etkili kitle iletişim aracıdır. Günümüzde çocukların da tüketimin hedef kitlesi olduğu ve onlara yönelik yayınların ağırlık kazandığı göz önüne alındığında ebeveynlerin çocuklarını televizyonun zararlarından koruyabilmeleri için medya okuryazarı olmaları önem taşımaktadır. Okul öncesi çocuklar televizyonun olumsuz etkilerine maruz kalmaya çok daha fazla açıktır. Bu nedenle okul öncesi çocuklarda televizyon izleme etkinliği, çocukların sağlıklı gelişimi açısından ebeveynlerin gözetimi altında olmalıdır. Bu araştırmada medya okuryazarlığı kavramından yola çıkarak okulöncesi çocuk ebeveynlerinin çocuğun televizyonla ilişkisinin belirleyicisi olarak bilinç düzeyleri sorgulanmıştır. Araştırmada nitel bir araştırma yöntemi olan yarı yapılandırılmış derinlemesine görüşme yöntemi kullanılmıştır.  Görüşmelerde ebeveynlerin medya okuryazarlığı bilgisi, program içeriği, yaş özelliklerine uygunluğu ve izleme süreleri ölçütlerinden hangileri konusunda ne kadar bilinçli olduğu görülmeye çalışılmıştır.  Görüşmelerin değerlendirmesine göre; deneklerin “medya okuryazarlığı” kavramı hakkında bilgi sahibi olmadığı görülmüştür. Ancak buna karşın çocuklarının izlediği programları seçme konusunda yönlendirici olma eğilimi göstermektedirler. Özellikle tematik çocuk kanallarını tercih ettikleri görülmüştür. Öte yandan kendileri televizyon izlerken çocuklarının pasif izleyici olmasını engelleme bilincine ise sahip değiller. Değerlendirmenin toplamında deneklerin medya okur yazarlığı bilincine sahip olmadıkları ve bu konuda eğitilmeleri gerektiği ortaya çıkmaktadır.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>DEMOKRAT PARTİ DÖNEMİNDE BASIN-İKTİDAR İLİŞKİLERİ</Başlık>
<Özetçe>Bu çalışmanın konusu, 1950 yılında iktidara gelen Demokrat Parti (DP) ile dönemin basını arasında yaşanan ilişkileri ortaya koymaktır. 1950’lerde dünyaya hakim olan değişim rüzgarları, Türkiye’yi de etkilemiş, siyasette ve toplumsal yapıda bazı dönüşümlere yol açmıştır. 27 yıl boyunca tek parti idaresi altında hak ve özgürlük mücadelesi vermiş basının, yeni dönemden nasıl etkilendiğini anlamaya çalışmak ise, bu çalışmanın amacını oluşturmaktadır. DP dönemini ele alan çok sayıda araştırma olmasına karşın, bu dönemin basın ortamını ele alan çalışma sayısı oldukça sınırlıdır. Bu nedenle, yapılan bu betimleyici çalışma, bu boşluğu doldurmayı hedeflemesi açısından öneme sahiptir. Geniş bir kaynak araştırmasına dayanan bu çalışma da yer yer arşiv bilgilerinden ve gazete taramalarından da yararlanılmıştır. Çalışma konusu, basın ile iktidar arasındaki ilişkilerin seyrini oldukça iyi ortaya koyması nedeniyle dönemin geçiş dönemleri olan üç başlık altında incelenmiştir. Çalışma, konu başlıkları altında toplanmamış, on senelik dönemi bütün olarak görebilmek ve değişimleri daha iyi saptayabilmek için kronolojiye sadık kalınmıştır. Yapılan bu inceleme sonucunda, basın-iktidar ilişkilerinin bu dönemde de sağlıklı bir zemine oturtulamadığı, iktidarın basının hak ve özgürlüklerini kullanma hakkını, ancak kendi yönetimsel kusurlarını dillendirmemesi ölçüsünde tanıdığı ve buna karşılık basının da tamamı olmamakla birlikte, bazı yayın organlarının iktidar ile maddi çıkarları doğrultusunda iktidar ile girift ilişkiler içerisine girerek, güvenceleri hususunda mücadele etmeyi arka plana ittikleri de görülmüştür. Buna karşın, yayın organlarının çoğunun, iktidarın kurduğu ödül-ceza sistemi olarak özetlenebilecek sisteme boyun eğmediğini ve baskılara karşı kendisinin direnç politikaları ürettiğini ve iktidarın değiştirilmesi yönünde aktif rol üstlendiğini söylemek mümkündür. </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BİR TEMELLENDİRİLMİŞ KURAM DENEMESİ: POLİTİK AMAÇLA MARKA SEÇEN TÜKETİCİ YÖNETİMİ</Başlık>
<Özetçe>Bu araştırma, Türkiye’de anti-tüketim olgusunun yeni oluşan bir türü olan, politik amaçla marka seçen tüketicilere karşı geliştirilen pazarlama politikalarını ve stratejik düşünceleri incelemeyi amaçlamaktadır. Son yıllarda pek çok ülkede, anti-tüketim olgusunun farklı biçimleri oluşmuştur; bunlar etik, çevreye duyarlı ya da sadeliği seçen anti-tüketiciler olarak tanımlanmaktadır. Yapılan literatür taraması sonucunda konunun, genellikle sadece pazar ya da tüketicileri hedef alan makro ya da mikro araştırmalarla sınırlı kaldığı görülmüştür. Dolayısıyla bu araştırma, konunun pazarlama ve yönetim boyutunu kapsayan mezo boyutu ele almaktadır. Bu amaç doğrultusunda kullanılan araştırma yöntemi, nitel araştırma yöntemlerinden temellendirilmiş kuram (grounded theory) yaklaşımıdır. Analiz safhası açık, eksensel ve seçici kodlama olmak üzere üç aşamadan oluşmaktadır. Bulgular, şirketlerin isim silme olarak adlandırılan pazarlama stratejisi ile politik amaçla marka seçen tüketicileri başarıyla yönettiğini göstermektedir.  </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>FRANSA’DA TELEVİZYON İZLEYİCİ ÖLÇÜMÜ ÜZERİNE BİR DEĞERLENDİRME</Başlık>
<Özetçe>İzleyici ölçümü konusunda, yeni teknolojilerin ışığında bugün büyük bir değişim yaşanmaktadır. Medya mecralarını ölçmekte kullanılan izleyici ölçüm sistemleri yeni teknolojilere bağlı olarak değişmektedir. Medya mecralarını ölçen farklı ölçüm sistemleri de, en gerçek ve en doğru sayıya ulaşabilmek için yöndeşmekte, bunun sonucunda izleyici kavramı da değişmektedir. IPTV (Internet Protocol Television), ATAWAD Televizyonları (Any Time, Any Where, Any Device) ise izleyici ölçüm sistemini ve medya dünyasının yapısını tamamen değiştirecektir. Bu çalışma, medya ve reklam sektörüne kendisini kabul ettirecek bu yeni izleyici ölçüm sisteminin özellikleri üzerine odaklanmaktadır. Bu doğrultuda Türkiye için, diğer Avrupa ülkeleri arasından örnek olarak seçilen ülke, altı tane IPTV ile pazarda lider konumda olan Fransa’dır. Bu ülkede, izleyici ölçümleri konusunda gerçekleştirilen bütün resmi çalışmalardan sorumlu tek kurum ise Médiamétrie’dir. Dolayısıyla bu kurum tarafından verilen hizmetlerin detaylı incelemesi araştırmanın yöntemini oluşturmaktadır. Médiamétrie’nin verdiği hizmetler şirketin web sitesi üzerinden incelenecektir. Buradaki amaç, Türkiye’de yapılan izleyici araştırmalarına, televizyon programlarının niteliksel gelişimine ve izleyici ölçümlerinin gerçekliği konusunda Türkiye’de yaşanan tartışmalara, Avrupa’dan bir örnekle farklı bir yaklaşım getirmektir. İzleyici artık her an, her yerde, her mecrada büyük bir titizlikle ölçülmektedir. Bu durum üzerine bir farkındalık yaratabilmek amacıyla, izleyici kavramının uğradığı radikal değişim, ölçüm şirketlerinde kullanılan son teknolojik yeniliklerin ışığında incelemektedir.  </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>DERVİŞ ZAİM SİNEMASI’NDA GELENEKSEL TÜRK SANATLARININ KULLANILMASI: FİLLER VE ÇİMEN - EBRU, CENNETİ BEKLERKEN - MİNYATÜR, NOKTA - HAT.</Başlık>
<Özetçe>Sinema Batı kökenli bir sanattır. Bu sanatı her ulus kendi estetik ifade tarzına, kendi toplumsal yapısına
uygun bir şekilde geleneksel birikimlerinden yararlanarak yorumlama yoluna gitmiş kendi özgün
sinema dilini bu geleneksel birikim üzerinden yaratmaya çalışmıştır. 1960’lı yıllarda Türk sinemasında
Metin Erksan, Lütfi Akad, Halit Refiğ gibi yönetmenler bireysel çabaları çerçevesinde geleneksel
sanatlarımızı kullanmayı denemişlerdir. Günümüz sinemacılarından ise Derviş Zaim; ‘Filler ve Çimen’,
‘Cenneti Beklerken’ ve ‘Nokta’ filmlerinde geleneksel Türk sanatlarından yararlanarak, kökeni
Türk kültürüne dayanan, yeni bir dil arayışında öncü nitelikli çalışmalarda bulunmuştur. Bu çalışmada
Türk sinemasının özgün bir sinema dili oluşturması arayışında geleneksel Türk sanatları ebru,
minyatür ve hat’tın Derviş Zaim’in Filler ve Çimen, Cenneti Beklerken ve Nokta filmlerinde nasıl
kullanıldığı ortaya konmaya çalışılmıştır. Bu amaçla literatür taramasına baş vurulmuş, örneklem
olarak seçilen üç film baştan sona izlenmiş geleneksel sanatlarla ilgili veriler içeren sahneler tespit
edilerek analizleri yapılmıştır. Bu analizlerin sonucunda günümüz Türk sinemasında özgün bir dil
oluşturmak açısından geleneksel sanatlardan Derviş Zaim’in nasıl yararlandığı ortaya konmuş, yeni,
özgün ve ulusal bir sinemanın ortaya çıkarılmasında geleneksel kültürün ne denli zengin bir kaynak
oluşturduğu tespit edilmiştir.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>REKLAMDA ÇOCUĞUN TOPLUMSAL CİNSİYET TEORİSİ BAĞLAMINDA KONUMLANDIRILIŞI: ‘KİNDER’ REKLAM FİLMLERİ ÜZERİNE BİR İNCELEME</Başlık>
<Özetçe>Toplumu oluşturan her birey, çocukluktan başlayarak doğa, sosyal hayat ve kendi varlığıyla ilgili bilgiler ve düşünce biçimleri edinmeye başlar. Sosyal öğrenme kuramı, temelinde bireylerin başkalarını gözlemleyerek öğrenmeyi gerçekleştirdiğini öne sürer. Buna göre çocukların cinsel kimlik rollerine ilişkin bilgileri önce ebeveynler, yakın sosyal çevre ve günümüzde etkin olarak kitle iletişim araçlarının ilettiği mesajlara dayanmaktadır. Özellikle kitle iletişim araçlarında sıklıkla yer alan reklamlar tüketiciye toplumsal cinsiyetle ilgili pek çok davranış kodu iletir. Günümüzde çocuklar da birer tüketici haline gelmiştir. Reklamların içerdiği her tür bilgi onların kimlik oluşumlarını ve düşünce biçimlerini şekillendirmektedir. Özellikle çocuklara yönelik ürün reklamlarında toplumsal cinsiyet rollerinin sunumu, çocukların toplumsal cinsiyet düşüncelerinin şekillenmesi açısından önem taşımaktadır. Bu çalışmada reklamda kız ve erkek çocukların toplumsal cinsiyet anlamında konumlandırılışı incelenecektir. ‘Kinder’, sadece çocuklara özel ürünleriyle öne çıkan küresel bir markadır. Bu nedenle Türkiye’de yayınlanan çocuk karakterlerin yer aldığı üç Kinder reklam filmi, toplumsal cinsiyet rollerinin konumlandırılışı bağlamında incelenmiştir. Reklam filmlerinde; ebeveynlerin toplumsal cinsiyet rolleri, kız ve erkek çocukların rolleri ve ebeveynlerin çocuklarına davranış biçimleri dikkate alınmıştır. Reklam filmleri, göstergebilimsel çözümleme yöntemi kullanılarak çözümlenmiştir. İncelenen Kinder reklam filmlerinde kız ve erkek çocukların toplumsal cinsiyet kalıp yargılarını yansıtan rol ve davranış biçimlerinde kurgulandıkları görülmüştür.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>ENFORMASYON KAYNAĞININ İNANILIRLIĞI AÇISINDAN DUYURUM VE REKLAMIN KARŞILAŞTIRILMASINA YÖNELİK BİR ARAŞTIRMA</Başlık>
<Özetçe>Bir halkla ilişkiler aracı olarak duyurumun kaynak inanırlığı açısından reklama üstün olduğu konusu, halkla ilişkiler uygulayıcılarının ve bazı yazarların öne sürdüğü bir görüştür. Ancak literatürde bu görüşe destek verecek yeterli sayıda araştırmanın olmadığı görülmektedir. Araştırmanın amacı, bu nedenle, duyurum ve reklamı enformasyon tatmini ve dolayısıyla kaynak inanılırlığı açısından karşılaştırmaktadır. Çalışma, 478 üniversite öğrencisi üzerinde anket tekniği kullanılarak gerçekleştirilmiş tanımlayıcı bir araştırmadır. Anket formunda, günümüz tüketicisinin karar verirken yalnızca reklam ve duyurumdan değil diğer enformasyon kaynaklarından da yararlanabileceği göz önüne alınarak, katılımcılardan değerlendirmelerini 12 farklı kaynağın bulunduğu bir set üzerinden yapmaları istenmiştir. Katılımcılar bunun yanında, yüksek ilgilenim grubuna ait dört farklı ürün/hizmetin her biri için değerlendirmelerini tekrarlamışlardır. Veriler betimsel düzeyde incelenmiş, karşılaştırmalı analizler için Friedman test kullanılmıştır. Genel olarak bakıldığında, iki kaynak arasında önemli bir üstünlük saptanmamakla birlikte, bazı değişkenler açısından yapılan sorgulamalarda anlamlı farklara ulaşılmıştır. Sonuçlar, duyurumun reklama olan üstünlüğü konusunda genellemelere gitmek yerine, ürün kategorisi, gelir, cinsiyet, yaşam stili ve tüketim kültürü gibi etkenlerin inanılırlık ve enformasyon tatmini algısını etkileyebileceğini gösterir niteliktedir.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>2006 YILINDA CUMHURİYET HÜRRİYET VE ZAMAN GAZETELERİNDE ÇIKAN MAĞDUR VE ŞÜPHELİ KONUMUNDAKİ ÇOCUKLARA İLİŞKİN HABERLER</Başlık>
<Özetçe>Bu çalışmanın hedefi üç farklı gazetenin çocuk haberlerine yer veriş biçimlerini değerlendirerek, olası farklılıkları belirlemek ve söz konusu farklılıkları, çocuğun zarar görebilirliği bakımından incelemektir. Bu amaçla Hürriyet, Cumhuriyet ve Zaman gazetelerinde 1 Temmuz 2006 - 31 Aralık 2006 tarihleri arasında yer alan çocuk haberleri incelenmiştir. Önceden yapmış olduğumuz pilot çalışmanın sonuçları doğrultusunda anılan üç gazete seçilmiştir. Pilot çalışma, aynı çocuk haberinde en büyük ifade farkının bu gazeteler arasında olduğunu ortaya koymuştur. Çalışmanın hedefinin çocuğun zarar görebilirliğini ortaya koymak olması bakımından, aynı haberi zıt üslup ve ifade ile sunan gazeteler seçilmiştir. Bu gazetelerdeki çocuk haberleri içerik analizi yöntemi kullanılarak değerlendirilmiştir.
Anılan süre içinde üç gazetede 1006 çocuk haberinin yayınlandığı tesbit edilmiştir. En önemli bulgulara baktığımızda çocukların en çok adli haberlerde yer aldığı ve çocukların başarısına ilişkin haberlerin yok denecek kadar az olduğu görülmektedir. Yasalarla düzenlenmiş olmasına rağmen bazı haberlerde çocuğun kimliği ve fotoğrafı açık, bir kısmında da kısmen açık bir biçimde belirtilmiştir.
Çocukların önemli bir bölümü haberlerde suç mağduru konumunda yer almaktadır. Çoğunluğu üçüncü sayfada yer alan haberlerde suç mağduru ve şüpheli çocukların kimliklerinin sosyal çevreleri tarafından tanınmalarına yol açabilecek şekilde verildiği görülmektedir. Çocukların suç mağduru ya da şüpheli konumunda oldukları haberlerde çocuğun kendisinin ve ailesinin kimliğinin ya da fotoğrafının gerektiği şekilde verilmediği gözlenmektedir. Fotoğraf kullanımı ve kimlik konusunda en duyarlı gazete Cumhuriyet gazetesidir. Ancak bu gazetede yer alan çocuk haberi sayısının azlığı göz ardı edilmemelidir. Hürriyet gazetesinin bu konuda çok fazla özen göstermediği gözlenmektedir. Çocukların büyük bir çoğunluğu için herhangi bir tanımlama kullanılmazken, şüpheli konumunda yer alan çocukların tamamına yakını için olumsuz tanımlamaların kullanıldığı tesbit edilmiştir.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİNEMANIN REKLAM ARACI OLARAK KULLANIMI ‘TÜRK FİLMLERİNDE MARKA YERLEŞTİRME UYGULAMALARI’</Başlık>
<Özetçe>Filmlere marka yerleştirme uygulaması eski bir yöntem olmasına karşın, markaların tüketicileriyle iletişim kurmalarının giderek daha güç hale gelmesi bu yöntemin son yıllarda markalar tarafından daha yoğun kullanılmasını sağlamıştır. Tüketici zihninde varolmayı ya da varlığını korumayı amaçlayan markalar, hem reklam vb. pazarlama iletişimi çalışmalarını desteklemek hem de reklam algısından uzaklaştırarak tüketiciyle iletişim kurmak için filmlerde marka yerleştirme uygulamalarına sıkça başvurmaktadır. Markaların mesajlarını zorlayıcı olarak izleyiciye iletmeleri için elverişli bir ortam sunan sinema mecrası, gelişen teknoloji ile birlikte reklamcılık sektörü açısından daha da önemli hale gelmiştir.

Türk sinema sektöründe marka yerleştirme uygulamalarının hangi stratejilerle, nasıl ve ne oranda kullanıldığını ortaya koymak ve genel bir profil çizebilmek amacıyla gerçekleştirilen araştırmanın, ilk bölümünde, marka yerleştirme kavramına, stratejilerine, tüketici üzerindeki etkilerine ve etik açıdan getirilen eleştirilere yer verilmiştir. Araştırmanın uygulama kısmında ise; 2000-2006 yılları arasında yapılmış Türk filmlerinin içinden marka yerleştirme uygulaması yapılmış 21 adet Türk filmi seçilerek içerik analizi yöntemiyle incelenmiş ve sonuçlar tablolar haline getirilip yorumlanmıştır. Türk sinemasında marka yerleştirmenin yoğun olarak komedi filmlerinde kullanıldığını ortaya koyan bu çalışmada; ayrıca görsel yerleştirme stratejisinin en çok kullanılan yöntem olduğu da ortaya çıkmıştır. Çalışmada Türk filmlerindeki marka yerleştirme uygulamaları ile ilgili genel bir tablo ortaya konulmuştur.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MPEG–4 VİDEO STANDARDI VE İLETİŞİM ENDÜSTRİLERİ ÜZERİNE ETKİLERİ</Başlık>
<Özetçe>Video kodlama standartları, gelişmiş resim kalitesi, yüksek kodlama verimliliği ve iletimde hatalara karşı direnç gibi çeşitli nedenlerle geliştirilmektedir. MPEG–4 standardı, bu amaçları içermekle birlikte, MPEG–1, MPEG–2, H.263 gibi daha önceki standartlardan farklı olarak, ayrıca çoklu ortamlarda kullanıcının içerikle etkileşim deneyimlerini ve heterojen yapıdaki ağ ortamlarında farklı niteliklere sahip araçların doğrudan aynı görsel içeriğe erişme yollarını geliştirmek üzere tasarlanmıştır. MPEG–4 resmi bir standart olarak 2000 yılında duyurulmuştur. Ancak geçen süre içinde iletişim endüstrilerinin teknoloji ve içerik üretici, dağıtıcı ve tüketici cephelerinde yaşanan gelişmeler nedeniyle sürekli olarak yeni araçlarla donatılması gerekmiştir. En son ITU–T’nin H.264 standardı ile birleştirilen MPEG–4, önümüzdeki yakın süreç içinde elektronik kitle iletişimden telekomünikasyona kadar bir dizi endüstri üzerinde köklü ve önemli değişikliklere yol açabilecek potansiyel uygulama tiplerinin önünü açmaktadır. Bu bağlamda, araştırma, ilgili teknik dokümanların, uygulama örneklerinin ve söz konusu teknolojinin gelişimine ilişkin uluslararası literatürün karşılaştırmalı incelemesine dayanmaktadır. Bu inceleme, iletişim endüstrilerinin teknolojik dönüşümü üzerindeki olası etkileriyle birlikte, MPEG-4’ün çekirdek bir teknoloji olarak merkeze yerleştirildiği bir kavramsal model eşliğinde bir projeksiyon sunmayı amaçlamaktadır.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Geçiş Sürecindeki Toplumlar: Gazeteciliğe ve Gazetecilik Kültürlerine Bir Meydan Okuma Kuramsal Bir Yaklaşım</Başlık>
<Özetçe>Geçiş sürecindeki toplumlar sadece sistemlerinde olan değişikliğe değil, kültürel devrimlere de ihtiyaç duyarlar. Bu dönüşümler her şeyden önce kendilerini iletişim örneklerinde gösterirler. Bu bağlamda bu değişimler hem medya uygulamalarında hem de medya kültürlerinde kendilerini ortaya koyarlar. Gazeteciler rol kavrayışlarını, toplumsal işlevlerini ve etik prensiplerini tekrar tanımlamayı öğrenirler. Bu makalede toplumsal (ve profesyonel) değişimler toplumsal değişim teorisi çerçevesinde irdelenecektir. Çalışmada geçiş sürecinin kuramsal analizi ve medya ile iletişim toplumları üzerindeki etkisi referans olarak uygulanabilir kavramlar çerçevesinde tasvir edilecek, açıklığa kavuşturulacak, düzenlenecek ve değerlendirilecektir. Dolayısıyla makalede Türk toplumunun geçiş perspektifindeki eleştirel analizi için de taslak bir model sunulmuş olacaktır.</Özetçe>
<Anahtar>Geçiş, sosyal değişim, gazetecilik kültürü.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SAĞLIK ALANINDA GERÇEKLEŞTİRİLEN SOSYAL SORUMLULUK KAMPANYALARININ BİREYLERDE FARKINDALIK VE DAVRANIŞ DEĞİŞİKLİĞİ YARATMA ETKİSİ: “KALBİNİ SEV KIRMIZI GİY KAMPANYASI” ÜZERİNE BİR DEĞERLENDİRME</Başlık>
<Özetçe>Sosyal sorumluluk anlayışı, sürdürülebilir gelişimin ve kalkınmanın destekleyicisi, topluma ilişkin duyarlılığın bir göstergesi; bu alanda yapılan uygulamalar ise, bu duyarlılığın somut hale getirilmesidir. Çevre, sağlık, eğitim gibi konuların temel alınarak toplumsal yararın merkeze yerleştirildiği bu uygulamalarla, ele alınan konuya ilişkin kamusal bilincin harekete geçirilmesi ve duyarlılığın artırılması amaçlanır. Bu amaca hizmet ederek evrende bir rolü ve sorumluğu olduğunu duyumsayan kurumlar, toplumsal yararı gözetmeleri ve yaşam kalitesinin artırılmasında pay sahibi olabilmeleriyle kendilerine bir artı değer yükler.
Yaşanılabilir bir atmosferin oluşturulmasına katkıda bulunma amacının içselleştirilmesi, diğer bireylerden kopuk ve soyutlanmış bir ilişkinin toplumsal doyumu engellediği gerçeğini açığa vurur. Sosyal sorumluluk anlayışı, söz konusu gerçeğin zihinlerde konumlandırılmasına yardımcı olur. Bu anlayıştan hareketle çalışmamızda, sosyal sorumluluk kampanyalarının sağlık iletişimi konusunda bireysel farkındalığı yaratma etkisi, “planlı davranış kuramı” çerçevesinde incelenmiştir. Araştırma kapsamında, “Kalbini Sev Kırmızı Giy” kampanyası dolayısıyla Sağlık Gönüllüleri Türkiye tarafından verilen “Sosyal Sorumluluklarını En İyi Yerine Getiren Sivil Toplum Kuruluşu” ödülüne (2009) layık görülen Türk Kardiyoloji Derneği’nin bu kampanyası ele alınmıştır. Söz konusu kampanyanın bireylerde farkındalık ve davranış değişikliği yaratma etkisi İstanbul Üniversitesi İletişim Fakültesi’nde lisans eğitimi gören öğrenciler üzerinde gerçekleştirilen bir anket çalışmasıyla değerlendirilmiştir. Araştırma sonucunda, katılımcıların kampanyadan yüksek oranda haberdar olsalar dahi, kampanyanın bireylerin kırmızı renk giyip kalp sağlığının öneminin herkese gösterilmesine yönelik çağrıyı yerine getirmesini sağlamada yetersiz kaldığı; kampanyanın kalp sağlığının korunmasına yönelik önerilerinin, katılımcıların düşük bir yüzdesinin hayatlarında değişikliğe neden olduğu saptanmıştır.</Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİBERKÜLTÜRDE BEDENİN GÖRSEL SUNUMU: SERIAL EXPERIMENTS LAIN ADLI ANİME ÜZERİNE BİR ÇÖZÜMLEME</Başlık>
<Özetçe>Beden olgusu, sanat yapıtlarında çeşitli temaların üzerinden anlatıldığı temel unsurlardandır. Görsel sanatlar genelinde ve fantastik, bilim kurgu gibi gerçeğe sıkı sıkıya bağlı kalınması gerekmeyen yapıtlar özelinde de, insanbiçimci yaklaşım (antropomorphizm) antikçağdan bu yana süregelmektedir. Bununla birlikte teknolojik gelişmeler toplumsal yaşantıyı etkilediği gibi, bireyin gerçeklik algısını ve kendini bedensel olarak siber dünyada nasıl tanımladığı sorunsalını da gündeme getirmektedir. Teknolojik gelişmeler insan bedenini gerçek yaşamda dönüştürdüğü gibi farklı uzamlarda bedenin görsel temsili sinemada önemli bir tema olarak karşımıza çıkmaktadır. Filmlerde dijital teknoloji hayal gücüne hizmet ederken tür olarak animasyon, bu anlamda kısıtlılıkları aşmada en elverişli olan film türüdür. Japon sineması, bu temaların felsefi bir bakışla işlendiği ve çok katmanlı anlam yapısının görsel temsilini son derece iyi sağlayan en üretken ülke sinemasıdır. Japon kültürüne ait manga adı verilen uzun çizgi romanlar ve animasyon filmlerini tanımlayan animeler kendine küresel ölçekte kalıcı bir yer edinmiş durumdadır. Bu çalışmada 13 bölümlük bir anime dizi olan Serial Experiments Lain adlı anime dizi incelenmiştir. Dizinin ayırıcı niteliği, fantezinin ve korku türünün sınırlarını aşarak bireyin varoluşsal sorunsallarını toplumsal çözülme, sanal dünyada bireyin kendini algılayışı ve insanın teknoloji ile etkileşimini bütünsel olarak içermesidir. Bu bağlamda, anlamın beden üzerinden izleyiciye aktarımının incelenmesi, dizinin kahramanı olan Lain'in bedeninin görsel temsilinin çözümlenmesi ile gerçekleştirilmiştir.</Özetçe>
<Anahtar>Beden olgusu, anime, sibernetik kavramı.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>KURUM KÜLTÜRÜ ANALİZİ: OTOMOTİV SEKTÖRÜNE YÖNELİK BİR ARAŞTIRMA</Başlık>
<Özetçe>Günümüzde küreselleşme sürecinin etkisiyle sürekli değişen koşullar kurumların yönetim felsefelerinde de bazı farklılaşmaları zorunlu kılmıştır. Yönetim anlayışının değişmesiyle gerçekleşen en önemli farklılık insan odaklı bir yaklaşımın kurumlar üzerinde etkili olmasıdır. Bu bağlamda kurumların amaçlarının gerçekleştirilmesine yönelik faaliyetlerin oluşturulmasında kurum kültürünün önemi ortaya çıkmaktadır. Kurum kültürü, sadece çalışanların benimsedikleri davranış normları değildir. Aynı zamanda kurum kültürü, yöneticilerin de benimsedikleri her kurumda farklılaşan kuruma özel unsurlardan oluşmaktadır. Bu nedenle kurum kültürünün, kurum içindeki hiyerarşide en üst düzey yöneticiden en alt birimdeki çalışana kadar aynı şekilde benimsenip yönetilmesi gereklidir. Bu doğrultuda kurumsal amaçları gerçekleştirmek, iyi planlanmış stratejilerle mümkündür. Bu nedenle kurumun kültürü ve stratejisinin uyumlu bir şekilde yürütülmesi gerekmektedir. Bu araştırmada kurumda çalışan personelin kurumsal uygulamalara ilişkin algıları araştırılmış ve bu doğrultuda kurumun nasıl ve ne düzeyde bir kültüre sahip olduğu belirlenmiştir. Kurum kültürünün belirlenmiş olmasının etkisi oluşturulacak yeni stratejik planlar için yol gösterici nitelikte olabilir. Bu araştırma, Türkiye’de otomotiv sektöründe 15 yılı aşkın bir süredir faaliyet gösteren yabancı bir firmanın kültür analizi gerçekleştirilerek hazırlanmıştır. Uygulanan anket formu; İsmail Bakan, Tuba Büyükbeşe ve Çetin Bedestenci’nin Kurum Kültürü adlı kitabından araştırmaya konu olan firmaya uyarlanarak hazırlanmıştır.</Özetçe>
<Anahtar>Kurum kültürü, kurum kültürü analizi.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ULUSAL TURİZM TANITIMI VE PAZARLAMA YÖNETİMİ ÖRGÜTLENMESİ: TÜRKİYE İÇİN BİR MODEL ÖNERİSİ</Başlık>
<Özetçe>Önemli düzeyde gelir üreten bir sektör haline gelmesi ile turizm, küresel düzeyde yoğun bir rekabetle karşı karşıya kalmıştır. Her geçen gün dünya turizm pastasından daha büyük paylar almak için çabalayan ülkeler, rekabet güçlerini artırıcı yeni yönetim, tanıtım ve pazarlama teknikleri kullanmaya başlamıştır. Ülkelerin kurduğu ve kullandığı turizm tanıtımı ve pazarlama örgütlenmesi sistemleri, sahip olunan turizm ürünlerinin doğru hedef kitleye tanıtılmasını kolaylaştırarak ülkelerin rekabet gücünü etkilemektedir. Türkiye’nin turizm tanıtımı ve pazarlama örgütlenmesi sistemi, ne yazık ki, mevcut turizm potansiyelinin etkin ve verimli bir şekilde kullanımına olanak tanımamaktadır. Bu doğrultuda mevcut çalışma, dünyadaki turizm tanıtımı ve pazarlama örgütlenmesi örneklerini ve bu konudaki gelişmeleri de dikkate alarak Türkiye için yeni bir turizm tanıtımı ve pazarlama örgütlenmesi modeli önerisinde bulunmayı amaçlamıştır. Çalışma, Türkiye’ye özgü, ülkenin uluslararası turizm pazarlarındaki pazar payını ve rekabet gücünü arttıracak bir tanıtım ve pazarlama modeli önerisi ortaya koyma çabası ile önemli görülmektedir. Yapılan değerlendirmeler sonucunda Türkiye’deki turizm potansiyelinin kullanılabilmesi için bir dört basamaklı model oluşturulmuştur. Bu basamaklar, en alttan üste doğru, Yerel Destinasyon Yönetim Örgütü, Destinasyon Yönetim Örgütü, Bölgesel TurizmKoordinasyon Örgütü ve Ulusal Turizm Örgütü şeklinde sıralanmaktadır. Öne sürülen bu basamaklardan en önemlisi Destinasyon Yönetim Örgütü seviyesi olarak görülmektedir. Çalışmada ayrıca “Destinasyon Yönetim Örgütü”nün operasyonel ve idari birimlerine ilişkin detaylara da yer verilmiştir. Model, Türkiye’deki mevcut ulusal turizm örgütünde yapısal değişiklikleri öngörmektedir. Modelin yerelden ulusala, her bir turistik çekim merkezinin etkin bir şekilde tanıtımı ve pazarlamasına katkı sağlayabileceği değerlendirilmektedir.</Özetçe>
<Anahtar>Turizm tanıtımı ve pazarlaması, örgütlenme modeli, Türkiye.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>YEREL BASININ ETİK SORUNLARI</Başlık>
<Özetçe>Giderek küçülen dünyada önem kazanan etiğin konusu, kısaca neyin doğru ve neyin yanlış olduğunun değerlendirilmesidir. Bu bağlamda basın etiği de günümüzde sık sık tartışılan konuların başında gelmektedir. Bu çalışmada yerel basının etik sorunları incelenmektedir. Yerel yönetimlerin denetlenmesi, yönetimle halk arasındaki ilişkinin sağlanması ve yerel kamuoyunun oluşturulması gibi işlevleri olan yerel basın, demokrasinin gelişmesi ve çok sesliliğin korunması açısından alternatif bir öneme sahiptir. Fakat ulusal basınla ilgili farklı bakış açılarına sahip araştırmaların aksine yerel basınla ilgili çalışmalar oldukça azdır. Bugün yerel basın birçok güçlükle karşı karşıya bulunmaktadır ve bu güçlüklerin başında ne yazık ki ekonomik sıkıntılar gelmektedir. Ekonomik sıkıntılar ise aynı zamanda etik sorunları da beraberinde getirmektedir. Bu makalenin amacı; yerel basının etik sorunlarını ortaya koymaktır. Bu nedenle ilk bölümde önce etik konusuna değinilmiş ve daha sonra basın etiği konusu kısaca ele alınmıştır. Çalışmada araştırma tekniği olarak literatür taraması yöntemi kullanılmış, konuyla ilgili araştırmalar değerlendirilmiş, özellikle etik, medya etiği, basın ve yerel basın alanındaki yazılı kaynaklar incelenerek derleme türünde nitel bir çalışma yapılmıştır. Sonuç olarak yerel basının ekonomik ve teknolojik sorunlarının yanı sıra etik sorunlarının da bulunduğu ve tüm bu sorunların yerel basının gereken öneme ve etkinliğe kavuşmasını engellediği saptanmıştır. Çalışmamızın son bölümünde ise yerel basının güçlenmesi için bazı öneriler getirilmiştir.</Özetçe>
<Anahtar>Etik, basın etiği, yerel basın.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ETNOGRAFİK VERİ İÇEREN BELGESEL FİLMLERE TÜRKİYE’DEN ÜÇ ÖRNEK</Başlık>
<Özetçe>Etnografi, yaşayan toplum ya da kültürlerin sosyal ve kültür tarihi ile uğraşır. İnsan davranışlarını analiz edip tanımlamaya yarayan uzun soluklu araştırmaya dayalı bir çalışmadır. Etnograf, bir toplu­mun yaşam tarzını araştırırken katılarak gözlem, mülakat, anket, ses teybi gibi tekniklerin yanında kamera, bilgisayar, internet gibi teknolojik yenilikleri de kullanmaktadır. Etnografik çalışmaların ya­pılması sırasında film tekniğinin kullanılmasıyla oluşan etnografik film, belgesel film ile yakın ilişki içerisindedir. Günümüzde etnografik amaçlı film yapımından çok etnografik içerikli belgeseller yapıl­maktadır. Belgeseller de insanı, yaşadığı çevreyi, sahip olduğu kültürü gerçekçi yaklaşımla izleyiciye aktarmak gayretindedir. Bu çalışma ile ‘etnografik film, etnografik veri içeren filmdir yaklaşımı’ esas alınarak Türkiye’de etnografik filmlerin belgesel filmlerle var olduğu anlatılmaya çalışılmaktadır. Bu amaçla, üç belgesel film yönetmeninin filmlerinden birer örnek incelenmektedir. </Özetçe>
<Anahtar>Antropoloji, etnografik film, belgesel film.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>GÜNÜMÜZDE TÜRK BASININDAKİ MAGAZİNLEŞME OLGUSU</Başlık>
<Özetçe>Magazin basını toplumların üst yapısında oluşmuş değerleri irdeleyebilmekte, toplumların geçiş dö­nemlerinde ise bazı yeni değerleri oluşturabilmekte ya da oluşmuş bazı değerleri yok edebilmekte ve böylece yaşam biçimlerini şekillendirebilmektedir. İçeriği boşaltılmış, bol tekrarlara yer veren ve top­lumun ilgisini çeken malzeme ön plana çıkartılarak oluşturulan haberler, hedef kitleye aktarılmaktadır. Haberlerin magazinleşmesiyle topluma yapay bir dünya sunulmakta, yaşanılan dünyanın fırsatlarla dolu olduğu  ve ‘siz de bu dünyada yer alabilirsiniz’ söylemi vurgulanmaktadır. Gerek yazılı gerek görsel basında magazin yönü ağır basan haberlerin yer alması ve magazinleşmenin ana haber bültenle­rinden, spor programlarına, dizilere, gazetelerin manşetlerinden verdikleri eklere kadar egemen olması günümüz Türk basınının yadsınamaz bir gerçeğidir. Özellikle 1980 sonrası mesleği gazetecilik olma­yan kimselerin medya patronluğuna soyunmaları ve bu kimselerin sahip ol­dukları sermaye sayesinde birden fazla basın organına sahip olmaları hatta basın dışında birçok alanda faaliyet göstermeleri ba­sındaki yozlaşmanın nedenlerindendir. Oysa basın her zaman düzeyli, tarafsız, yapıcı, etik anlayışına uygun bir yayın politikası izlemelidir. Çalışmamızın amacı; magazinleşme olgusunun Türk basının­daki tarihsel gelişimine değinilerek, geniş kitlelerin ilgisinin çekilmesi ya da kitlelerin görüş ve davra­nışlarının etkilenmesinde etkin bir güce sahip olan medyadaki aşırı magazinleşmeye neden olan fak­törlerin irdelenmesi ve medya içeriğinde eğlencenin ağırlık kazanmasının arz-talep örtüşmesine da­yandığı görüşünün nedenlerinin vurgulanmasıdır. </Özetçe>
<Anahtar>Magazin, magazinleşme, magazin haberciliği.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRKİYE'DE DERGİCİLİĞİN TARİHSEL GELİŞİMİ</Başlık>
<Özetçe>Bu çalışma kapsamında Türkiye’de dergiciliğin tarihçesi ele alınacaktır. Ülkemize matbaanın geç gel­mesinden dolayı basın alanında iki yüz yıllık bir gecikme yaşanmıştır. Bu nedenle basın hareketleri başlar başlamaz dergiler de yaygınlaşmıştır. Günümüzde dergicilik alanında teknolojik açıdan hiçbir sorun yaşanmamıştır. Ancak toplumumuzun okuma alışkanlığının bulunmamasından dolayı dergi satışlarının son derece düşük olduğu görülmektedir. Toplumsal olarak okuma seviyemizi ve buna bağlı olarak dergi satış oranlarını artırmak için çabalamamız gerekmektedir. Dergiler toplumların yaşam biçimlerini, siyasal koşullarını, gelişim aşamalarını anlamak için gazeteler kadar önemli birer yayın organıdır. Bu nedenle dergicilik tarihimizin de araştırılması gereklidir. Biz de bu amaçla bu çalışma kapsamında basın tarihimiz açısından önemli dergileri tarihsel süreç içerisinde kısaca irdelemeye çalış­tık. Günümüzde dergiciliğin konumunu anlayabilmek için öncelikle tarihçesini irdelemek gerekmekte­dir. Avrupa’da olduğu gibi ülkemizde de yayınlanan ilk dergiler bilimsel nitelik taşımaktadır.Oysa günümüzde yayımlanan dergilerin en önemli özelliği bireyleri tüketime yönlendirmektir.Bu çalışma kapsamında dergiler dönemlere ayrılarak irdelenmeye çalışılacaktır. Öncellikle Osmanlı dönemi, daha sonra Kurtuluş Savaşı yılları, ardından Cumhuriyetin ilk yıllarında dergicilik olgusu ele alınacaktır. Son olarak günümüzde dergiler incelenecektir. </Özetçe>
<Anahtar>Tarih, basın, dergicilik. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KÜRESEL DÜNYANIN YENİ SÖMÜRÜ SİLAHI</Başlık>
<Özetçe>Küresel Dünyanın Yeni Sömürü Silahı adlı bu makalede, küreselleşmenin tanımı yapılarak küresel­leşmenin nedenleri ve sonuçlarına değinilmiştir. Bu küreselleşmenin basını da derinden etkilediği varsayımından yola çıkarak küreselleşen basın ve basının bugün geldiği duruma değinilmiştir. Küre­selleşen basın bağlamında basın ve egemen güçler arasındaki ilişkilere ve güç dengelerine de değindi­ğimiz makalemizde ayrıca yeni kültürün oluşmasında basının rolü ve etkileri üzerinde durulmuştur.  Kitle iletişim araçlarının en önemlilerinden biri olarak görülen televizyonun kültür emperyalizmindeki rolüne değinilmiştir. Bugün çağımızda çok masum birer teknolojik buluş olarak görülen kitle iletişim araçlarının aslında kültürlerin yozlaşmasına neden olan egemen güçlerin kendi kültürlerini diğer kültürlere kabul ettirme aracı olduklarını görmekteyiz. Masum gibi görünen kitle iletişim araçları aslında  egemen güçler tara­fından kullanılan birer kültür emperyalizmi aracıdır.   Makalede değinilen,  kitle iletişim araçlarının dünyayı yöneten egemen güçler tarafından birer sömürü silahı olarak kulla­nıldığı ve egemen güçlerin bu yolla diğer kültürlerin üzerinde bir tür baskı ve sömürü düzeni kurarak  egemenliklerini daha da perçinledikleri gerçeğidir.</Özetçe>
<Anahtar>Küreselleşme, gazetecilik, basın organları</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>KRİZ İLETİŞİMİ ARACI OLARAK İNTERNET: KUŞ GRİBİ KRİZİ ÖRNEĞİ</Başlık>
<Özetçe>Kriz dönemleri işletmeler için hep zor zamanlardır. Krizler genellikle hiç beklenmedik zamanlarda ve yerlerde meydana gelir. Bir kriz oluştuğunda hızlı bir şekilde karar alma zorlaşır. Plan yapmak için az zaman kalmıştır. İşletmeler herhangi bir kriz deneyimi yaşamadan önce, kriz iletişimi planlarını ta­mamlamak için kaynak ve zaman yaratmalıdırlar. Kriz iletişimi artık bir iletişim faaliyeti olarak kabul edilmektedir. Ayrıca işletmeler kriz yönetimi za­manlarında internetin güçlü bir rol oynadığı gerçeğini idrak etmeye başlamışlardır. İnternet iletişim çalışmalarında da önemli bir araç olarak işletmelerin karşısına çıkmaktadır. Bu çalışmanın amacı, kriz dönemlerinde işletmelerin kriz iletişimi faaliyetlerinde interneti nasıl kul­landıklarını araştırmaktır. Kriz iletişimi aracı olarak internetin işletmelerde kullanılması incelenmiş­tir. Kriz döneminde uygulanan internet taktikleri iki kategoride analiz edilmiştir. Birinci kategori geleneksel taktikler olarak sınıflandırılırken, ikinci kategori yeni medya taktikleri olarak tanımlanmış­tır. Uygulama örneği olarak kuş gribi krizi ele alınmıştır. Türkiye’de tavuk eti üretiminin yüzde 80’ini gerçekleştiren ve kanatlı hayvan sektöründe önde gelen 19 firma, Sağlıklı Tavuk Bilgi Platformu’nu kurmuştur. Bu platformu kuran 19 firmanın web siteleri, kuş gribi krizinde interneti nasıl kullandık­larına göre analiz edilmiştir. </Özetçe>
<Anahtar>Kriz iletişimi, yeni medya taktikleri, kuş gribi.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>FİNANSAL HİZMET İŞLETMELERİNDE KURUMSAL REKLAMCILIK</Başlık>
<Özetçe>Kurumsal reklamcılık, bütünleşik pazarlama iletişimi anlayışı dahilinde, halkla ilişkiler ve reklamın birlikte hareket ettiği bir alandır. Kurumsal reklam, kurum kültürü, kurum kimliği ve kurum imajı gibi halkla ilişkilerin uygulama alanı içerisinde bulunan kavramlara yönelik olarak gerçekleştirilmek­tedir. Sanayi üretime yönelik işletmelerde ürünün fiziksel varlığı, o işletmenin tanımını yapabilmek için güçlü bir baz sağlar. Bununla birlikte hizmet işletmeleri, hizmetlerin soyut olmaları sebebi ile böyle bir imkana sahip değildir. Hizmet işletmeleri, başkalarının ihtiyaçlarını karşılamak amacı ile öncelikle hizmet üreten ve satan iktisadi birimler olarak tanımlanabilir. Hizmet işletmesi reklamları, bankacılık, sağlık, sigorta gibi hizmet sunan firmaların yaptıkları reklamlardır. Finansal hizmetler, tüm banka hizmetleri ile kredi verilmesi, sigorta, bireylerin emekliliği, para yatırımı veya ödenmesi ile ilgili tüm hizmetleri kapsamaktadır. Finansal hizmet veren kurumların reklamları özellikle banka, sigorta ve bireysel emeklilik ile ilgili alanlarda yoğunlaşmaktadır. Farklı kurumlar tarafından verilen finansal hizmetlerin farkları, hizmetlerin birbirine benzemesi sebebiyle, çoğu zaman hedef kitle tarafın­dan algılanmamaktadır. Bu amaçla, finansal kurumsal reklamlar, tüketicinin dikkatini çekebilmek, diğerlerinden farklı olduğunu ortaya koyabilmek için tüketici algılarını etkilemeye çalışmaktadırlar.  Bu çalışmanın amacı, kavramsal olarak finansal hizmet üreten işletmelerde kurumsal reklamın kulla­nımını incelemektir. Bu amaçla, öncelikle kurumsal reklam ve hizmet kavramlarının teorik çerçevesi belirlenerek, finansal hizmet üreten işletmelerde hizmet pazarlamasının kullanımı ve kurumsal reklam faaliyetleri açıklanmaya çalışılmıştır.</Özetçe>
<Anahtar>Kurumsal reklam, hizmet, hizmet işletmeleri.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRK BASINININ İLK RESMİ GAZETESİ TAKVİM-İ VEKAYİ’DE PADİŞAH PORTRESİNE İLİŞKİN HABERLER</Başlık>
<Özetçe>Basın, dünya tarihinin çeşitli dönemlerinde öncelikle iktisadi, sosyal ve siyasi hayatı etkileyen, kimi zaman da yönlendiren güç kaynaklarından biri olmuştur. 19.yüzyılda Osmanlı yayın dünyasına da ilk kez giren gazeteler de, kamuyu çeşitli konularda yönlendirme görevini taşımıştır. Türk basın tarihinde bir resmi gazete olarak ‘ilk’ olma özelliğini taşıyan Takvim-i Vekayi, 1831 yılında yayın dünyasına girmiş ve üslendiği haber göreviyle birlikte Batılılaşma süreci içindeki Osmanlı İmparatorluğunda topluma çağdaş yaşam, görüş ve düşünceler açısından yeni bakış açıları kazandırma yolunda da önemli katkıları olmuştur. Araştırmamızda; Takvim-i Vekayi’nin Sultan II. Mahmud (1808-1839) ve Abdülmecid döneminde (1839-1861) yayınlanan sayıları, Tasvir-i Hümayun ya da Padişah Port­resi’nin armağan edilişi ile bir tablo olarak askeri ve resmi kurumlarda yeralışı , gösterimi açısından incelenmiştir. Çalışmamızın ana temasını oluşturan Sultan II. Mahmud ’un portresine ilişkin haber­ler, bugün müze koleksiyonla­rında yer alan  dönemi içinde yaşama, kullanıma geçirilmiş ilgili sanat objelerinden örnekler verilerek haber-sanat objesi ilişkisi kurulmuştur. Gazete, saptanan veriler ışı­ğında Türk Resminin gelişim sü­reci ve Batı tarzı resim ile insan figürünün kabullenilmesindeki dönü­şüm noktalarının belirlenmesin­deki belge özelliği ve toplumu yönlendiriciliği açısından değerlendiril­miştir.Takvim-i Vekayi nin resmi bir kaynak olarak Sanat Tarihi’nin yazılmasında ve farklı disiplin­lerde yapılacak çok yönlü araştırma­lar için öncelikli bir yerinin olduğu sonucuna varılmıştır.</Özetçe>
<Anahtar>Takvim-i Vekayi, II. Mahmud portresi, resmi gazete.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BİLİNÇALTI REKLAMCILIK VE TOPLUMSAL ETKİLERİ</Başlık>
<Özetçe>Freud’un kapsamlı bir analizi, bilinçaltı üzerinde toplumsal etkilere ve en temel düzeyde, yani birey üzerinde toplumsalın yeniden üretimine ilişkin bir kuram geliştirme imkanı verir. Bilincin göreli özerkliğinden, yani akılcı egodan kaynaklanan belirlenimsizlikle birlikte bu noktalar, bilinçaltı yoluyla toplumsal yeniden üretim süreçlerinin her zaman açık uçlu ve belirlenimsiz olmasını temin eder.  Bilinçaltı (subliminal) öznenin bilincinin eşiğinin altında bulunduğu ruhsal durumdur. Bilinçaltı reklam, sinema ve televizyon kanallarıyla yapılan tanıtımlarda, algılama eşiğinin altında yer alan bazı unsurlarla tüketicinin bilinçdışını hedefleyen reklam mesajlarının oluşturulması şeklinde tanımlanır. Bilinçaltı reklamda hedef, ‘bilinçaltı ikna’dır. Bu da, izleyici ve dinleyicilerin kendi hallerine bırakıl­dıklarında davranamayacakları tarzda davranmalarını sağlayan gizli ve algı dışı veya maskelenmiş uyaranların kullanımına yöneliktir. Çalışmada araştırma tekniği olarak literatür taraması yöntemi kullanılmış ve derleme türünde nitel bir çalışma yapılmıştır. Çalışmada, 1960’li yıllarda Amerika’da takıstoskop denilen bir cihaz sayesinde reklamcıların bilinçaltına yönelmenin reklamın etkinliğini artırmada daha işlevsel olduğunu fark etmeleri sonucunda bilinçaltı reklamcılık teknikleri ile tüketi­cilerin gördüğünün/duyduğunun farkında olmadığı şeyler tarafından etki altına alınmaya çalışılması, yaratılan bu etkinin bilinç yüzeyine çıkarak o malı satın aldırılmasının araştırılması amaçlanmıştır. Çalışma, bilinçaltı reklam türlerine ilişkin örneklerin sunulması ve dünyada elli beş ülkede yasak olan bilinçaltı reklamcılığın Türkiye’deki yasal mevzuatının ne olduğunun ortaya konulması ile sonuçlana­caktır.  </Özetçe>
<Anahtar>Bilinçaltı, reklam, reklamcılık. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BİLGİ İLETİŞİM TEKNOLOJİLERİ VE ÖRGÜTSEL İLETİŞİM</Başlık>
<Özetçe>Bugünün sermayesi bilgidir. Bilgi, toplumsal gelişim açısından bakıldığında, insanoğlunun tarım toplumundan sanayi toplumuna, oradan da hizmet sektörünün güçlendiği bilgi toplumuna doğru yol almasını sağlayan önemli bir unsurdur. Bilgiye sahip olmak kadar bilgiyi doğru kullanmak da ister insan ister örgüt için olsun başarıyı beraberinde getirdiğinden, iletişim teknolojileri bilginin şekillendirilerek aktarılmasında hayati rol oynamaktadırlar. Bilgi iletişim teknolojilerinin, küreselleşen ve aynı hızla yerelleşen dünyamızda gerek politik ve ekonomik gerekse sosyal ve kültürel değişimi hızlandırmasıyla bireyler ve gruplar etkinleşmekte, örgütler de hem iç hem de dış çevreleri ile bütünleşme çabası içine girmektedirler.

Yeni Ekonomide bilgi iletişim teknolojilerinin örgütsel iletişim üzerindeki etkisinin kısaca ortaya konulmaya çalışıldığı bu yazıda öncelikle yeni ekonominin bizim için neyi ifade ettiği, örgütte ve örgütün çevre ile ilişkisinde ne gibi bir değişime sebep olduğu aktarılmaktadır. Örgütün çevre ile etkileşiminde karşımıza çıkan e-iş, e-pazarlama gibi kavramlara kısaca değinildikten sonra, medya ve mesajın yaşadığı değişimin ışığında pazarlama iletişimi öğelerinin bilgi iletişim teknolojilerini nasıl kullandığı ve bu teknolojileri kullanırken nasıl dönüşüme uğradıkları ortaya konulmaya çalışılmıştır. Görülmektedir ki, gün geçtikçe zorlaşan bu sıkı rekabet ortamında gelecekte de ayakta kalabilmek için örgütler, faaliyetlerinin can damarını oluşturan ‘iletişim’ alanında bilgi iletişim teknolojilerinden yararlanmak zorundadırlar. </Özetçe>
<Anahtar>Bilgi iletişim teknolojileri (BİT), örgütsel iletişim, e-pazarlama</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MEDYADA KADIN OLGUSU</Başlık>
<Özetçe>Gerek dünyada gerek ülkemizde medyada kadının kullanımı sık rastlanan bir olgu olarak karşımıza çıkmaktadır. Kadınların toplumsal, kültürel ve siyasal olarak televizyonda konumlandırılmış biçimi çeşitli televizyon programlarına, haber ve tartışma programlarına, reklamlara, dizilere, filmlere yansımaktadır. Medyada kadına hem tüketici olarak hem de tüketimde kullanılan bir nesne olarak çok fazla yer verilmektedir. Bu makalede, gazetelerde, televizyonlarda, reklamlarda ve dergilerde kadınların yer alış biçimleri irdelenmiştir. Medyada kadın olgusunun kullanımında kadınların sadece cinsellikleriyle değil siyasetten ekonomiye, kültür-sanattan spora toplumun çeşitli alanlarındaki başarılarıyla yansıtılmasına dikkat edilmesi gerektiği üzerinde durulmuştur. Artık kadınlar, kamusal alandaki özgürlüğünü kendi emeği ve üretimine bağlı bir biçimde kazanmaya çalışmaktadır. Kadınların gerek özel gerekse kamusal alanda elde ettiği güç ve statü onların bu alanlarda kazandığı kimliği ortaya koymaktadır. Yazılı ve görsel medyada kadına yüklenen özellikler ona herhangi bir güç ve statü ilişkisi kazandırmaktan çok uzaktır. Günümüzde halen kadınların bir çoğu cinsellik, aldatılma, kıskançlık gibi haberlere konu olarak medyada kendilerine yer bulabilmektedir. Kadınlar ülkenin siyasal ya da ekonomik gündeminden soyutlanmış olarak en çok da aldatan-aldatılan konumlarıyla gündeme gelmektedir. Bu makalede kadınların her alanda olduğu gibi medya alanında da gerek nitelik gerek nicelik olarak daha da güçlenmeleri gerektiği konusuna değinilmiştir.</Özetçe>
<Anahtar>Medya, kadın, kadın olgusu</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TELEVİZYONUN ÇOCUKLAR ÜZERİNDEKİ ETKİLERİ</Başlık>
<Özetçe>Televizyon, ortaya çıktığı andan itibaren insanoğlunun hayatına her alanda girmiş ve vazgeçilmez bir parçası haline gelmiştir. Televizyon hareket, ses, renk ve ışığı birleştirerek ilgi çekmekte; birden fazla duyuya yöneldiği için de etkisi artmaktadır. Toplumun en küçük bireyleri olan çocuklar da, günümüzün en yaygın ve etkin kitle iletişim aracı olan televizyondan etkilenmektedirler. Çocukların yaşına, gelişimine, ailesel ve çevresel faktörlerine, izledikleri program içeriklerine bağlı olarak televizyondan etkilenme düzeylerinin farklılaştığı görülmektedir. Televizyonun etkileri ‘olumlu etkiler’ ve ‘olumsuz etkiler’ şeklinde ikiye ayrılabilmektedir. Bu makalede televizyonun çocuğun toplumsallaşmasına, psikolojisine, beslenme alışkanlıklarına, zihinsel-duygusal-fiziksel gelişimine olan etkileri irdelenmiştir. Ayrıca Türkiye’de çocuklara yönelik şiddetin ve diğer olumsuz olayların yaşanması ve bunların televizyonda yer alması, basın meslek ilkelerinin dikkate alınmadığı haberlerin yayınlanması çocuklar üzerinde derin izler bırakabilmektedir. Haberlerin şiddet, kan, kavga ve savaş gibi kavramlarla insanlara sunulması ve bunların çocuklar tarafından da izleneceğinin hesaba katılmaması, haber denilince çocukların aklına olumsuz olguların gelmesine neden olmaktadır. Bu makalede televizyonun toplumun yararına bir kitle iletişim aracı olarak işlevselliğini ve önemini koruyabilmesi için eğitici içerikte programlara yer verilmesi ve çocuklara yönelik nitelikli yayınların gerçekleştirilmesi gerektiği vurgulanmaktadır.</Özetçe>
<Anahtar>Televizyon, çocuk, şiddet.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>ÜLKE ORJİNİNİN MARKA KİMLİĞİNE YANSIMASI: IKEA ÖRNEĞİ</Başlık>
<Özetçe>Global markalar faaliyet gösterdikleri ülkelerin ekonomik ve kültürel şartlarına uyum sağlamaktan sorumludur. Bununla birlikte, global markalar yer aldıkları bütün ülkelerde ‘biricik’ marka kimliklerini yapılandırmak ve sürdürmekten de sorumludurlar.  Global markaların ‘biricik’ kimlikleri ait oldukları ülke orijinlerinden etkilenmektedir. Ülke orijini marka kimliğini belirleyen değerleri oluşturarak konumlandırma stratejisinde önemli bir yer edinebilmektedir. Dahası, ülke orijini esas alan markalar uluslar arası pazarda ülke kültürlerinin tanıtım aracı haline gelebilmektedir.

Çalışma, IKEA markasından yola çıkarak, ülke orijini ile global marka kimliği arasındaki ilişkiyi tartışmaktadır. Bu nedenle, IKEA markasının kimliğini, özellikle bu kimlikteki İsveçli değerleri betimlenmeyi amaçlamaktadır. Global bir markanın ülke orijininin marka kimliğine yansıması ve ‘biricik’ değeri olarak sunulması çalışmada ayrıntılarıyla ele alınmıştır. Pek çok ülkede mağazaları bulunan IKEA’nın marka kimliği İsveç değerleri üzerine kurulmuştur. IKEA mağazalarında İsveç bayrağı ve yemekleri gibi birçok ulusal değer ilk bakışta fark edilmektedir. Bununla birlikte, IKEA markasına ait birçok görsel unsur ve markaya ait felsefe İsveç kültürüne has değerler taşımaktadır. Araştırma, IKEA mağaza yetkilileriyle derinlemesine görüşme, mağaza içi gözlem ve web sitesi dahil IKEA konseptini anlatan doküman taramasıyla gerçekleştirilmiştir. Sonuç olarak, IKEA’nın görsel faktörleri ve marka felsefesi İsveç kültürüyle yapılandırılmıştır. IKEA mağazaları İsveç değerlerini yansıtan tanıtıcı mecralardır. </Özetçe>
<Anahtar></Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>KURUM KÜLTÜRÜ ÇALIŞMALARINDA HİZMETKAR LİDERLİK ANLAYIŞI İLE DEĞER YARATMAK</Başlık>
<Özetçe>Tüm dünyayı etkileyen küreselleşme olgusu, her alanda faaliyet gösteren işletmeleri de değişim fenomeni ile karşı karşıya bırakmıştır. Bugün tüm işletmeler için geçerli olan tek soru, var olan insan kaynağının işletme çatısı altında ortak değerler etrafında nasıl toplanacağı ve her biri birbirinden farklı özelliklere sahip olan insan kaynağının kurumsal verimliliğe hangi yollarla ve nasıl katkıda bulunacağı üzerine şekillenmektedir.

Bu nedenle, kurum kültürünün en baştan ya da yeniden inşa edilmesinde ve korunup pekiştirilmesinde liderler stratejik önem taşımaktadır. Günümüzde, tüm liderlik becerilerini kapsayan ancak standart liderlik anlayışının daha da ötesine geçerek, ‘önce insan’ ve ‘hizmet odaklılık’ felsefesini temel alan hizmetkar liderlik ekolü ortaya çıkmıştır. Bu felsefe içinde hizmetkar liderler, sahip oldukları iletişim becerileri ile ‘yapılan işe ruhunu koyma’ anlayışını kurum kültürü haline getirerek kendi takipçilerini yaratmakta ve böylece kurum kültürünün hizmetkar liderlik ilkeleri doğrultusunda pekiştirilip korun-masını sağlamaktadırlar. Bu çalışmada, hizmetkar liderlik ve kurum kültürü anlayışı pozitivist kuramdan irdelenmekte, güçlü ve rekabet üstünlüğüne sahip kurum kültürlerinin oluşturulması ve korunmasında hizmetkar liderlerin önemi, literatür araştırması dahilinde tartışılmaktadır. </Özetçe>
<Anahtar>Kurum kültürü, hizmetkar liderlik, hizmetkar liderler. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Fransa ve Türkiye’de Kadın Dergiciliği</Başlık>
<Özetçe>Kadınların siyasal ve ekonomik özgürlüklerini elde etmeleri ve toplumsal yaşamda sorumluluk yüklenmeleri basın alanında da tüketici olarak benimsenmelerini sağlamıştır.

Günümüzde dergicilik sektörünün bütününde yaşanan tek bir alana yönelme eğilimi kadın dergilerinde de etkili olmuştur. Bu akımdan etkilenen kadın dergileri yeni beğeniler doğrultusunda ilgi alanlarını genişletmiştir. Böylelikle genç kızlara yönelik dergiler, moda dergileri, çalışan kadınlara yönelik dergiler, annelere yönelik dergiler, ev işi, yemek dergileri yaygınlaşmaya başlamıştır.

Dergi yalnızca bir tanıtım ya da reklam aracı olarak görülmektedir. İçeriğinin okurlar üzerinde bırakacağı izlenimler göz ardı edilmektedir.

Biz de bu çalışma kapsamında kadın dergilerinin birer tüketime yönlendirme aracı olduğunu iki ülkeyi karşılaştırarak gözler önüne sermeye çalışacağız. </Özetçe>
<Anahtar>Dergi, kadın, tüketim.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İLETİŞİMİN TARİHSEL SÜRECİ</Başlık>
<Özetçe>İletişim kurma gereksinimi insanlığın ayrılmaz bir parçası olarak karşımıza çıkmaktadır. İlk insanların içinde yaşadığı doğa ile bütünleşip, yaşamlarını sürdürmeye çalışırken, her doğasal etki ve iletiye içgüdüsel tepki gösterdikleri, doğa ile kendiliğinden oluşan bir iletişim kurdukları kabul edilmektedir. Bu insanların, beslenme, barınma ve korunma gibi en temel ve yaşamsal gereksinimleri hep içgüdüsel yöntemlerle çözdükleri görülmektedir. İnsanlığın geçirdiği evrimin iletişimle bağlantılı olduğu da bazı bilim adamları tarafından ileri sürülmektedir.

Tarihsel süreç içinde sürekli bir gelişme gösteren ve insanların birinci önceliği olan iletişim, insanların yaşamını biçimlendirmeye başlamıştır. Toplumların daha çağdaş olmaları yolundaki etkisini sürdürmektedir.

İletişim alanındaki buluşların en önemlilerinden biri kuşkusuz Gutenberg’in 15 yüzyılda bulduğu matbaadır. Matbaanın bulunması basılı metinlerin çoğaltılmasına ve daha çok insana ulaşmasına olanak tanımıştır. Matbaa sayesinde insanlar bilgilenmişlerdir. Haber verme, yönlendirme, etkileme gibi kavramlar matbaanın bulunuşuyla daha etkin duruma gelmiştir. Matbaanın bulunuşu gazeteciliğin gelişmesine ve bir meslek olarak ortaya çıkmasına yol açmıştır.

Daha sonra çeşitli iletişim teknolojilerinin gelişmesiyle birlikte iletişim alanında da gelişmeler kaydedilmiştir.

Biz de bu çalışma kapsamında yaşamımızın önemli bir parçası olan iletişim olgusunu tarihsel bir içerisinde irdelemeye çalıştık. Ancak bu inceleme ayrıntılara girmeden önemli evreleri ele alma biçiminde gerçekleştirilmiştir. Çalışmada kaynak tarama yöntemi kullanılmıştır. </Özetçe>
<Anahtar>İletişim, tarih, teknoloji.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TELEVİZYON DİZİLERİNDE KULLANILAN MÜZİKLERİN GENÇ İZLEYİCİLERİN DİZİLERİ İZLEME ORANINA ETKİSİ</Başlık>
<Özetçe>Müzik bir sanat dalı, aynı zamanda da bir iletişim aracıdır. Müziğin gücü ve işlevleri çoktur. Gücü sayesinde müzikten birçok alanda faydalanabilinmektedir. Bu alanlardan biri de iletişimdir. Müzik oluştuğu süreç içerisinde ve sonrasında hem kendini oluşturan besteciye hem de dinleyiciye iletiler göndermekte ve bir iletişim süreci oluşturmaktadır. Televizyon dizilerinde ve sinema filmlerinde de müziğin bu iletişimsel yönü kullanılmıştır. Son günlerde özellikle dizi filmlerde ve sinema filmlerinde müzik kullanımı yaygınlık göstermektedir. Birçok filmin müzikleri ile hatırlandığını söylemek mümkündür. Film müziğinin filme olduğu kadar izleyicilere de etkisi bulunmaktadır. Fakat bu konu üzerinde yapılan araştırmaların sınırlı sayıda olduğu görülmüştür. Film müziği artık günümüz sinemasının ve televizyon dizilerinin ayrılmaz bir parçası haline gelmiştir. Müzik ve film beraberliğinin daha iyi anlaşılması için film müziğinin ve seyirciye etkilerinin daha geniş bir biçimde ele alınması gerekmektedir. Dizilerin izlenirlik oranında dizi filmlerde kullanılan müziklerin etkisinin rolünün olup olmadığı hem tartışma hem de merak konusudur. Bu çalışmada televizyon dizlerinde kullanılan müziklerin genç izleyicilerin dizileri izleme oranına etkisi ölçülmüştür. Bu amaçla anket oluşturulmuş ve Elazığ Fırat Üniversitesi öğrencilerine uygulanmıştır. Elde edilen veriler SPSS programında analiz edilmiştir. Bu analiz sonucunda film müziğinin genç izleyicilere etkileri üzerinde önemli olabilecek bulgulara ulaşılmıştır.</Özetçe>
<Anahtar>Müzik, dizi film, film müziği</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRKİYE’DE BİLGİSAYAR VE İNTERNET KULLANIMININ YAYGINLAŞTIRILMASINDA İNTERNET KAFELERİN ROLÜ</Başlık>
<Özetçe>Türkiye’de İnternet, kullanıma girdiği günden itibaren çok yaygınlaşmamıştır. Türk Toplumu içerisinde İnternet kullanımı, bilgisayar kullanımına bağlı olarak düşük oranlarda artış göstermiştir. Türkiye İstatistik Kurumu’nun (TÜİK) verilerine göre 2005 yılı Nisan-Haziran döneminde bilgisayar kullanım oranı yüzde 17,65 ve İnternet kullanım oranı yüzde 13,93 iken; 2004 yılının aynı döneminde bilgisayar kullanım oranı yüzde 16,80 ve İnternet kullanım oranı yüzde 13,25’dir. TÜİK’in gerçekleştirdiği Hanehalkı Bilişim Teknolojileri Kullanımı Araştırması sonuçları değerlendirildiğinde; Türkiye’de İnternet kafelerin, İnternet’e erişim konusunda önemli bir rol üstlendiği görülmektedir. Türkiye’de nüfusa düşen İnternet kafe sayısı diğer ülkelerdekinden daha fazladır. İnternet kafeler sadece İnternet’e erişim imkânı sunan yerler değildir; aynı zamanda kullanıcıların bir araya geldiği ve sosyalleştiği toplumsal alanlardır. İnternet kafeler; bireylerin bir araya geldiği, sosyalleştiği aynı zamanda bilgi ve iletişim teknolojilerine erişim sağladığı, bilgi ve iletişim teknolojileri konusunda ilgi ve yeteneklerini geliştirdiği üçüncü yerlerdir. Böyle olmasına rağmen Türkiye’de Devlet tarafından İnternet kafelere gereken önem verilmeyerek, İnternet kafelerin etkin ve verimli kullanılması yoluna gidilmesi yerine; Kamu İnternet Erişim Merkezleri’nin 2007 yılından itibaren kurulması planlanmaktadır. Bu çalışmada; Devlet tarafından belirlenen stratejinin aksine halka mal olmuş olan İnternet kafelerin, Türkiye’de bilgisayar ve İnternet kullanımının yaygınlaştırılmasında neden daha etkin ve verimli bir rol oynayabileceği ve öncelikle kullanılması gerektiği üzerinde durulmaktadır. </Özetçe>
<Anahtar>İnternet kafe, bilgisayar kullanımı, kamu internet erişim merkezi.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRK SEYİRCİLERİN ‘FORMULA 1 TURKEY GRAND PRİX’ SPONSOR MARKALARINI HATIRLAMAYA YÖNELİK TUTUMLARI VE MARKA HATIRLAMA DÜZEYLERİ</Başlık>
<Özetçe>Markaları ve kuruluşları birbirinden farklılaştıran ve aynı zamanda onlara değer katan halkla ilişkiler uygulamalarından biri sponsorluktur. Sponsorluk, sponsorun mesajını bir etkinlik ya da kuruluşla ilişkilendirerek dolaylı bir şekilde anlatır. Sponsorluğun yararlarından biri, hedef kitleleri çekebilmesi, sponsor olunan olayın değerini sponsora transfer edebilmesidir. Spor sponsorluğuna firmaların yapmış olduğu yatırımlar, diğer sponsorluklara oranla en yüksek düzeydedir. Markalar 2005 yılı itibariyle dünya çapında yaklaşık 28 milyar doları spor sponsorluğu için harcamıştır. Bu kadar büyük paraların harcanmasına karşın, sponsorluğun etkinliği konusundaki araştırmalar sınırlı düzeydedir. Ülkemizde ise spor sponsorluğu yapan markaların hatırlanma durumlarına ilişkin araştırmaların da son derece sınırlı olduğu görülür. Bu araştırma, Formula 1 izleyicilerinin marka hatırlamaya yönelik tutumları ile marka farkındalık düzeylerini ölçmeye yöneliktir. Marka farkındalık ölçümünde yardımsız hatırlama (unaided recall) testinden yararlanılmıştır. Araştırma, Formula 1 Turkey Grand Prix’ini pist alanında izleyen 357 Türk seyirci üzerinde uygulanmıştır. Elde edilen bulgular, seyircilerin birinci markayı %68.4, ikinci markayı %50.2 ve üçüncü markayı ise %35.6 oranında doğru hatırladıklarını işaret etmektedir. Sponsor markaların hatırlanmasına yönelik olarak, uzun süre yapılan sponsorlukların daha fazla hatırlanacağı ifade edilmiştir. Sponsor markaların hatırlanma durumu pist alanında, televizyonda ve yarışı izleme yeri bakımından anlamlı farklılıklar göstermiştir. </Özetçe>
<Anahtar>Sponsorluk, spor sponsorluğu, F1 sponsorluğu, sponsorluk etkinliği.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>CUMHURİYET DÖNEMİNDE KAMUDA HALKLA İLİŞKİLER ALGILAMASI</Başlık>
<Özetçe>Ülkemizde kamuda yaşanan yönetsel pek çok sorunun kaynağında kamu çalışanlarının eğitim-öğretim düzeyleri ve buna bağlı olarak genel anlamda halkın demokratik ve anayasal kazanımlarının bilinç ve biliş düzeyiyle koşutluk göstermemesi halkla ilişkiler uygulama sorununun çözümünü güçleştirmektedir. Diğer taraftan, yukarıdan aşağıya kamu çalışanlarınca halkın bir tebaa anlayışı çerçevesinde görülmesi de statükocu anlayışın uzantısı olarak devam etmektedir. Bu nedenle halkla ilişkilerin bir türlü kavranamayan önemini yeniden gözden geçirip, öncelikle kamu çalışanlarının bu yönde eğitim-öğretim programlarına tabi tutulması, denetim mekanizmasının inandırıcı bir biçimde işletilmesi gerekmektedir. Halkın kamuyla olan ilişkilerinde çalışan odaklı olumsuz yansımalar bir sorunsalın yadsınamaz bir biçimde olduğunu doğrular niteliktedir. Çözümün, gayet yalın ve uygulanabilir yöntemlerle gerçekleşebileceği yasama ve yürütme erkini elinde bulunduran seçilmişler ve yetkisi olan atanmışlar tarafından bilinmesine karşın, bu yönde sürdürülebilir gelişme politikasından ne yazık ki söz etmek olanaksız.

Özellikle Atatürk’ün Cumhuriyetin kuruluş yıllarında gerçekleştirdiği açık ve saydam iletişim ve halkla ilişkiler çalışmaları örneklerle her aşamada çözümlenmeli, kamunun çıkarları gözetilerek halka devletini sevdiren ve arasındaki bağın tekrar güçlendirilmesini sağlayan politikalar benimsenmelidir. Bu çalışmayı gerçekleştirirken var olan ile olması gereken arasında bir koşutluk olmadığını saptarken çözüm konusunda neler yapılması gerektiğini de irdelemeye özen gösterdik.</Özetçe>
<Anahtar>Atatürk, halk, iletişim.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>YAZILI İLETİŞİMDE MESLEK İLKELERİ VE BASIN KONSEYİ</Başlık>
<Özetçe>Bu çalışma basın meslek ilkeleri ele alınmaktadır. Konu gazetecilerin meslek ilkeleri, özdenetim ve basın kuruluşlarının görev ve yetkileri kapsamında irdelenmektedir. Aynı zamanda etik konusuna da değinilmektedir. Batı dünyasında, gazetecilik alanında ‘etik’ denilince, akla okurla karşılıklı güven içinde ilişki kurmak ve bunu sürdürmek amacıyla gazeteciler tarafından alınan önlemler gelir. Etik, görece özgür biçimde çalışan gazetecilerin, artan çeşitli baskılara karşı kendilerini ve mesleklerini ko-rumak, okurun güvenini kazanmak amacıyla uymaya söz verdikleri kurallar olarak ortaya çıkmıştır. Burada ele alınan özdenetimden anlatılmak istenen, mesleki saygınlığı sağlamak, doğru güvenilir haber vermek, yorumları inanılır kılmak, okuyucunun güvenini sürdürmek için yapılması ve yapıl¬maması gerekenlerin bütünüdür.

Gazetecilerin mesleklerini yaparken uymaları gereken kurallar: anayasa maddeleri, ceza yasaları, bazı ilgili yasalar, basın yasaları, onur yasaları, ahlak kuralları, etik kodlar, ahlaki standartlar, meslek ilke-leri, meslek kuralları, gazetecilerin haklarına ve yükümlülüklerine ilişkin bildirgeler, gazetecilik kural-ları vb. gibi değişik adlar altında toplanmıştır.

Bu bağlamda Basın Konseyi ve Basın Şeref Divanının görev ve sorumluluklarını incelemek önemlidir. Çünkü basın ahlak yasalarının uygulanmasını denetlemek bu kurumların görevidir. Biz de bu nokta¬dan hareketle ülkemizde yürürlükte olan basın meslek ilkelerini ve ahlak ilkelerini tarihsel sürece de kısaca değinerek göz atmaya çalıştık. Ayrıca kısaca, ayrıntılara girmeden dünya ki tanımları vermeyi amaçladık. </Özetçe>
<Anahtar>Basın meslek ilkeleri, etik, Basın Konseyi. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>FRANSA’DA VE TÜRKİYE’DE KADIN HAREKETLERİ</Başlık>
<Özetçe>Bu çalışma kapsamında kadınların Fransız ve Türk toplumlarındaki yeri ve konumu irdelenmektedir. Fransa kadınların haklarını elde edebilmek için büyük mücadeleler verdiği önemli ülkelerden biridir. Çalışma kapsamında, tarihsel süreç içerisinde Fransız toplumunda kadınların vermiş olduğu mücadeleleri irdeledikten sonra günümüz Fransız kadınlarının toplumsal konumları belirlenmeye çalışılacaktır.

Bu bağlamda öncelikle tarihsel süreçte feminizm olgusu ele alınacaktır. Feminizm kadının toplumsal hak ve işlevlerinin geliştirilmesi için çabalayan düşünce akımı olarak betimlene bilir. Kadın hareketleri ve feminizm akımlarında görülen gelişmeler kadınların toplum içerisinde yüklendikleri geleneksel işlevlerin yeniden gözden geçirilmesine yol açmıştır.

Kadınların ilk kitlesel eylemleri Fransa’da ortaya çıkmıştır. 1789 Fransız Devrimi’nde kadınlar da önemli işlevler üstlenmişlerdir. Kadınlar ilk kez olarak bu dönemde bilinçli bir biçimde hak arama savaşımı vermişlerdir. Devrimle birlikte ülkede yaygınlaşan eşitlik, kardeşlik, özgürlük kavramlarından onlar da yararlanmayı istemişlerdir. Ancak bu isteklerini gerçekleştirme olanağı onlara tanınmamıştır. Kadınların toplantı yapmaları, dernek kurmaları yasaklanmış, faaliyetteki kadın klüpleri kapatılmıştır.

Fransa’da kadın hareketleri her zaman siyasetle iç içe olmuştur. Siyasetçilerin bir çoğu kadınların oylarını alabilmek amacıyla yukarıda belirtilen temel konularda vaatlerde bulunmuşlar ancak çoğu zaman bu sözlerini yerine getirmemişlerdir. Bu nedenle kadınlar arasında yaygın olan düşünce, kendi sorunlarını kendilerinin çözümlemeleri doğrultusundadır. </Özetçe>
<Anahtar>Kadın, özgürlük, hak. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>PROPAGANDANIN HALKLA İLİŞKİLER VE REKLAMA GÖRE YAPI, İŞLEYİŞ AÇISINDAN FARKLILIKLARI</Başlık>
<Özetçe>İçerisinde bulunduğumuz dönemi ifade eden bilgi çağı kitlelerin tutum ve davranışlarını belirlemede iletişim teknik ve araçların rolünü giderek artırmakta, belirleyici olmaktadır. Bu tekniklerden günümüzde yaygın olarak kullanılanlar propaganda, reklam ve halkla ilişkilerdir. Kitleleri etkileme, kontrol altında tutabilme ve yönlendirme amacı çerçevesinde önemli rolleri olan bu üç araç yapı ve işleyiş açısından ise farklılıklar arz etmektedir. Yirminci yüzyılın başından günümüze özellikle kitle iletişim araçlarında ve bilgi teknolojilerinde meydana gelen hızlı gelişmeler sonucu önemini giderek artıran ancak, henüz kesin bir tanım ile ifade edilemeyen propaganda, grupların tutum ve davranışları üzerinde kontrol kurmayı ve değiştirmeyi amaçlayan bir iletişim tekniği olarak ifade edilmektedir. Halkla ilişkiler kavramı hususunda da benzer durum söz konusu olup, halkla ilişkilerin tarihsel süreç içerisinde geçirdiği değişim, çok sayıda alanla olan ilişkisi ve halkla ilişkilerin birçok alanda uygulanabilirliği gibi sebeplerden dolayı ortak bir tanıma ulaşılamamıştır. Ancak bu kısıta rağmen halkla ilişkiler kitleleri memnun kılacak ve diyalog oluşturacak bütünsel araç niteliğindedir. Her iki alanda yaşanan bu sorunların yansıması özellikle propaganda ile halkla arasında ve propaganda ile reklam arasındaki ayrımın ortaya konulması gerekliliğini kendiliğinden ortaya çıkartmaktadır. Çünkü halkla ilişkiler ile propaganda ve reklam ile propaganda çoğu durumda birbirlerine karıştırılmaktadır. Çalışmada öncelikle propaganda kavramının geçirdiği aşamalar tarihsel bir süreç içerisinde irdelenerek propaganda kavramının yapı ve işleyişi ortaya konulmaktadır. Daha sonra propaganda olgusunun halkla ilişkiler ve reklama göre yapı ve işleyiş açısından benzer yada farklılıkları ortaya konulmaktadır.
Çalışma; giriş, propaganda kavramının anlam ve işleyişi, propagandanın yapı, işleyişi bakımından halkla ilişkiler ve reklamla karşılaştırılması ve sonuç olmak üzere üç başlıktan oluşmaktadır.</Özetçe>
<Anahtar>Propaganda, reklam, halkla ilişkiler.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BELGESEL FİLMDE YARATICILIK: OLANAKLAR VE SINIRLAR</Başlık>
<Özetçe>Belgesel film, ticari zihniyetin egemen olmaya başlamasıyla, sinema salonlarında gösterim imkanı bulduğu zamanlardaki popülaritesini, ya da sonraki yıllarda pek çok ülkede TV ekranlarında kitleleri etkileyen ve harekete geçiren özelliğini kaybeder gibi olmuştur. Ancak, son birkaç yıldır çeşitli yarışma ve festivallerde ödül alan bazı belgesel filmler, gözlerin yeniden bu türe çevrilmesini sağlamış ve belge-sel filmde nesnellik, gerçeklik ve yaratıcılık gibi kavramların, çeşitli platformlarda yeniden tartışılmaya başlanmasına neden olmuştur. Aslında her üç kavram da, birbiriyle ilişkilidir. Ancak bu çalışmada, belgesel filmin yaratıcılık kavramıyla olan ilişkisiyle sınırlandırılarak bu ilişki sorgulanmakta ve önce-likle teorisyenlerin ve belgesel film yönetmenlerinin konuyla ilgili görüşleri kuramsal alanda tartışıl-maktadır. Yanı sıra da belgesel film tarihinin önemli dönüm noktası olan ve yaratıcılık konusunda önemli görülen bazı filmlerden örnekler verilecektir. Çalışmada, belgesel filmin yaratıcılığındaki salt estetik öğelerin ele alınmasıyla kalınmayıp, yönetmenin yaratıcılığında etken olan diğer faktörler üze-rinde de durulacaktır. Daha sonra da, günümüz medya ortamında belgesel film üretiminde yönetmene yeni olanaklar sunan veya yaratıcılığı engelleyen faktörler ele alınacaktır. </Özetçe>
<Anahtar>Belgesel film, yaratıcılık, yönetmen.
</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BİR SERBEST ZAMAN ETKİNLİĞİ OLARAK SİNEMA</Başlık>
<Özetçe>Sinemanın doğum tarihinin, kentte, para karşılığı toplu olarak yapılan ilk gösteriyle başlatılması ve sinemanın, sanayi devriminin belirli bir gelişimi sonucu öncelikle teknik ve bilimsel bir buluş olarak doğması sinema – kent ilişkisini gözden geçirmeyi gerekli kılmaktadır. Sinema yeni bir sanat ve yeni bir serbest zaman etkinliği olarak kentte gelir. Bu nedenle serbest zaman ve onun ideolojik arka planı çok önemlidir. Kent hem modernizmin hem de yeni bir serbest zaman etkinliği olan sinemanın doğduğu ve kurumsallaştığı yerdir. Modernizm kurumsallaşırken sadece üretim etkinliklerini değil aynı zamanda, günlük yaşamı da düzenlemiş ve çalışma dışı kalan zamanları da belirlemiştir. 19.yy.’ın ortalarından itibaren modernizm kurumsallaşırken sadece çalışma alanını ya da üretim etkinliklerini değil, aynı zamanda gündelik hayatı da şekillendirmiş ve çalışma dışı kalan zamanları yönlendirmiştir. İnsanı özgürleştirme potansiyeline sahip olan serbest zaman, 20.yy ile birlikte iktidar tarafından yabancılaşmayı sağlayan bir araca dönüştürülmüştür ve böylece kültür endüstrisinin oluşturduğu bir olgu haline gelmiştir. Sinema modernizmle birlikte para karşılığı belli bir kültür birikimine sahip olarak takip edilen serbest zaman etkinliklerinden biri olarak kente doğan ve gelişen bir sanattır. Bu nedenle sinema kentte doğan ve gelişen bir serbest zaman etkinliği olarak ele alınmıştır. </Özetçe>
<Anahtar>Sinema, serbest zaman, kent.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>MARKAYA YÖNELİK İLETİŞİM VE MARKA DEĞERİ AÇISINDAN TÜKETİCİ TERCİHLERİNİ ETKİLEYEN FAKTÖRLERİN HAVAYOLU MÜŞTERİLERİ ÜZERİNDE İNCELENMESİ</Başlık>
<Özetçe>Çalışmanın amacı, markaya yönelik iletişim ve marka değeri açısından tüketici tercihlerini etkileyen faktörlerin incelenmesidir. Bu amaç doğrultusunda çalışmada öncelikle teorik bölümde literatür taramasına yer verilmiştir. Gerçekleştirilen literatür taramasına göre, marka aslında işletme için bir isim ve sembol olmanın çok ötesinde ortaya çıkardığı değerle işletmenin müşterilerine yansıtılan değerine katkıda bulunan stratejik bir kavramdır. Tüketicilerde ürüne yönelik belirli bir talep ve bağlılık yaratarak satışları düzenli kılan marka, tüketicilerin artan talebi yönünde firmaya gelecek için yüksek bir değer yaratabilmektedir. Buna bağlı olarak da, dokunulmaz bir değer olarak müşteri ilişkilerinde güvenilirlik ve ürün kalitesi konusunda mesajlar içeren marka, stratejik olarak işletmelerin bilançolarında görünen somut varlıklarından çok daha önemli olabilmektedir. Çalışmanın uygulama bölümünde ise marka değerinin artırılması sürecinde tüketiciler açısından etkili olan faktörlerin belirlenmesi ve bu ilişkilerin modellenmesi amacıyla havayolu müşterileri üzerine bir araştırma yapılmıştır. Araştırmanın ana kütlesi İstanbul Atatürk Havalimanı dış hatlar terminali gidiş salonlarında yer alan yerli yolculardan meydana gelmektedir. Araştırmada basit tesadüfi örnekleme yönteminin kuralları dikkate alınarak 478 adet yolcu ile İstanbul Atatürk Havalimanı dış hatlar terminali gidiş salonlarında yüz yüze anket yapılmıştır. Araştırmada istatistiksel olarak anlamlı bulunan test sonuçlarına göre, tüketicilerin havayolu şirketi ile uçma kararını etkileyen faktörler; kurumsal iletişim, ulaşılabilirlik, hizmet kalitesi, teknik yeterlilik, bilgilendirme, prestij ve kolaylık olarak ortaya çıkmıştır. </Özetçe>
<Anahtar>Marka değeri, marka iletişimi, marka yönetimi. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>İLETİŞİM ARAŞTIRMALARININ BİLGİ BİLİMSEL TEMELLERİ: BİLİMSEL BİLGİNİN BİLİNEBİLİRLİĞİ ÜZERİNE</Başlık>
<Özetçe>Sosyal bilimlerde araştırma yöntemlerini oluşturan kuramsal çerçeve, bilgi, bilginin elde edilme yöntemleri, ve bilimsel bilginin objektif elde edilip edilemeyeceğinden oluşan üç temel eksende tartışmalara neden olmaktadır. İlk tartışma ekseni, aydınlanma düşüncesi ile, gerçek bilgi ve doğal olarak bilinmekte olanın ayrımına dayanmaktadır. Aydınlanma düşüncesinin bilgi kuramı mutlak bilgiye dayanmaktadır. Bu tür bir bilgi ise bilgiye giden yolun seçimini önemli kılmaktadır; bilme edimi,duyu organlarıyla dolaysız bir süreç midir, yoksa akıl yürütme ile sonuca ulaşılan bir yol mudur? Pozitivist metodoloji akıl yürütme (tümevarım) ile elde edilen her varsayımın test edilebilmesi gerektiğini savunmuştur.

Pozitivist metodolojinin bilgi kuramı Khun’un paradigma kavramı tarafından sorgulanmıştır. Yorumsamacı yaklaşımda Kuhn’un paradigma kavramında olduğu gibi pozitivist metodolojinin bilgi kuramını sorgulamıştır. Pozitivist metodoloji evrensel bilgiye dayanmaktadır. Antipositivist yaklaşımlar ise tarafından bilimsel bilginin tikel olduğu savı ileri sürülmüştür. Bu yolla evrensel bilginin mutlaklığı, bilginin göreceliliği ile yer değiştirmiştir. Pozitivist yaklaşımın bilgi kuramı bilginin nesnesi ile bilen özne arasında kurulan dolayımsız bir ilişkiyi kabul eder. Bilgi ile bilen özne arasına giren dil katmanı, yapısalcı yaklaşım içersinde bilgiye giden yolu kültürel koda çevirmiş; post yapısalcı yaklaşım ise bilginin söylem içersinde gösterilene referans vermeden üretildiğini ileri sürmüştür. Post yapısal kuram, metinler arasılık gibi kavramları ile bilgiyi söylem içinde üretilen bir şeye dönüştürerek materyal dünya ile bağını koparmıştır. Bu yaklaşımlara materyalist eleştiri ise gösteren gösterilen arasındaki ilişkide göndergenin gözardı edildiğidir. </Özetçe>
<Anahtar>Araştırma yöntemleri, bilgi, pozitivizm.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>REKLAM VE POPÜLER KÜLTÜR</Başlık>
<Özetçe>Reklam metinleri, içinde yer aldıkları kültürden izler taşır. Çünkü reklamcılar, hazırladıkları reklamın izleyiciler tarafından kodaçımlamalarının kendi istekleri doğrultusunda gerçekleşmesini umarlar. Bu dileğin gerçekleşmesi, hazırlanan mesajların doğru kişilere ulaşması anlamına gelecektir. Reklamcılar ürünlerini uygun biçimde konumlamak için, tüketiciler, pazar ve ürünler üzerine sürekli araştırma yaparlar. Bu açıdan değerlendirildiğinde reklamcılık, sosyal değişimi yorumlamak ve kendini bu deği-şime uyarlama aracılığıyla gelişen bir iletişim eylemidir. Bunlar reklamcılığı, tüketim toplumunda merkezi konuma yerleştirir. Reklam ve popüler kültürün gelişimi tüketimin gelişimine koşuttur. Ancak her üç olgu da asıl gelişimini modernlikle gelen dönüşümlerle kazanmıştır. Tüketim, modernizmin sosyal gelişiminin ayrılmaz bir parçası olarak kabul edilir. Yirminci yüzyılın başlangıcı, geçmişten süregelen gelişmelerin -Kentlere göç, kitle iletişim araçlarının gelişimi, üretimin kitleselleşmesi vb.- hız kazandığı bir dönemdir. Gerek üretimin kitleselleşmesi, gerekse kitle iletişim araçlarının çeşitlenmesi, reklam ve popüler kültürün gelişimini hızlandırmıştır. Bu makalenin amacı, reklam ve popüler kültür arasındaki ilişkiyi; benzerlikleri ve karşıtlıkları ortaya çıkarmaktır. Her iki olgunun gelişimi, tüketim toplumunun ortaya çıkışı ile ilişkisi olduğu için, öncelikle tüketim toplumunu ortaya çıkaran gelişmeler ele alınmıştır. Tarihsel geçmişin açıklanmasından sonra, popüler kültür ve reklam arasındaki bağ incelenmiş, benzerlikler ve karşıtlıklar saptanmıştır. Sonuçta her iki olgunun kitlesel üretim çağında geçerlik ve yaygınlık kazandıkları için eleştiri bombardımanına tutuldukları görülmüştür. Ancak üretim yapısının, iletişimin ve kültürel yapının değişimi her iki formun eleştirilere karşın büyümesini engellemediği görülmüştür.</Özetçe>
<Anahtar>Reklam, popüler kültür, tüketim kültürü.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>İNTERNET EKONOMİSİ</Başlık>
<Özetçe>Bu çalışmada, son yıllarda literatüre giren ve farklı çalışmalara konu olan bilgi ekonomisi ve internet ekonomisi kavramı ile büyük ölçüde internetle birlikte anılan ve işletmelerin iş uygulamalarını temelinden dönüşüme uğratan e-ticaret faaliyetleri konu edilmektedir. Bilgi ekonomisi iki belirgin güçten ortaya çıkmaktadır; ekonomik faaliyetlerde artan bilgi yoğunluğu ve ekonomik işlerin küreselleşmesindeki artış. Bilgi yoğunluğundaki artış, enformasyon teknolojisi devrimi ve teknolojik değişmenin bütünleşmiş gücünden büyük ölçüde etkilenmektedir. Resmi ve gayri resmi ağlar yoluyla bilgi dağılımı, ekonomik performans açısından büyük önem taşımaktadır. Bilgi, ortaya çıkmakta olan bilgi toplumunda bilgisayar ve iletişim ağları yoluyla gittikçe artan bir oranda kodlanmakta ve iletilmektedirler. İnternet üzerinden e-ticaret, işletme yönetiminin yeni bir yoludur. Henüz yeni olmasına karşın, ekonomik faaliyetleri ve sosyal çevreyi köklü biçimde değiştirmeye başlamıştır. Bununla birlikte, işletme faaliyetleri içerisinde internet kullanımı, bir dizi faydalara yol açmaktadır. İnternet, işletme içi ve işletmeler arasında bilginin daha hızlı, kolay ve daha az maliyetli olarak aktarılmasını mümkün kılmaktadır. İnternetin bir yönetim aracı olarak kullanılması, ekonominin birçok sektöründe etkinliği arttırmak için büyük bir potansiyel yaratmıştır. İnternet devriminin diğer bir önemli özelliği de ulusal ve uluslararası olarak tüm ekonomik sistemi daha rekabetçi yapma potansiyelidir.</Özetçe>
<Anahtar>Bilgi ekonomisi, e-ticaret, verimlilik.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TELEVİZYON PROGRAMLARINDAKİ ŞİDDET ÖĞELERİNİN ÇOCUKLAR ÜZERİNDEKİ ETKİSİ VE EBEVEYNLERİN TUTUMLARININ BELİRLENMESİNE YÖNELİK BİR ARAŞTIRMA</Başlık>
<Özetçe>Günümüzde görsel ve işitsel duyulara yönelik bir kitle iletişim aracı olan televizyon çocuğun gelişmesinde önemli bir yere sahip olmakta ve olumlu/olumsuz etkiler yaratmaktadır. Çocuklar zihinsel özelliklerinden dolayı, izlediklerini yetişkinlerden farklı biçimlerde algılamakta ve etkilenmektedirler. Medya, şiddet unsuru içeren görüntü ve mesajlar ile şiddetin çocuklar tarafından kanıksanmasına ve rutin davranışlara dönüşmesine neden olabilmektedir. Araştırmalar özellikle çocuklar ve gençlerin prime-time da yayınlanan dizi film/film, reality show ve diğer programlarda yer alan şiddet ögelerinden, algısal ve davranışsal olarak etkilendiklerini ortaya koymaktadır. Bu düşüncelerden hareketle araştırmamızın amacı; şiddet ögeleri içeren televizyon programlarının, çocuklar üzerindeki etkilerine yönelik olarak ebeveynlerin tutumlarını belirlemeye çalışmaktır. Araştırmamızda anket yöntemi kullanılmıştır. Örneklem iradi olarak seçilen, iki ilköğretim okulunun 7-12 yaş arası öğrencilerinin ebeveynlerinden oluşmaktadır. Çift taraflı Likert Ölçeği kullanılarak oluşturulan anket formu ile elde edilen verilere SPSS 12.0 versiyon paket program kullanılarak korelasyon analizi uygulanmıştır. Aralarında %99 ve %95 güven sınırında ilişki bulunan bağımlı ve bağımsız değişkenlere ayrıca crosstabs analizi uygulanmış ve ebeveynlerin bu konudaki tutumları belirlenmeye çalışılmıştır. Bağımlı ve bağımsız değişkenler arasında yapılan korelasyon analizine göre; %99 güven sınırında on (10) ilişki ve %95 güven sırında ise yedi (7) ilişki saptanmıştır. </Özetçe>
<Anahtar>TV ve şiddet, çocuk ve TV ilişkisi, çocuk ve şiddet.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>GÖSTERGEBİLİMDEN EDİMBİLİME</Başlık>
<Özetçe>Bu çalışma kapsamında, göstergebilim ve edimbilim kuramları ele alınarak çeşitli kuramcıların görüşleri yansıtılmaktadır. Konu Dil ya da İletişim Kuramı, Dilbilim Akımı, Yapısal Dilbilim ve İletişimden Küresel Bir Bilim Yapma Düşü, Kitle İletişiminde Göstergebilim: Barthes ve Eco, Bir Söylemin Toplumsal Kaydı, Edimbilim Akımı, Sınırların Ötesinde: Toplumsal başlıkları altında ele alınmıştır. Göstergebilim, kökeni Fransız ve İtalyan olduğundan dolayı Avrupalı ve hatta kıtasal bir düşünce hareketi olarak nitelendirilebilir. Edimbilim ise, dil ile kullanıcıları, söylem ile bağlamı arasındaki ilişkiyi incelemektedir. Yapısal dilbilim, genel dilbilgisi, kitle iletişimi göstergebilimi alanlarında yaşanan hayal kırıklığından sonra tümcebilim ve anlambilim araştırmalarının ötesine geçen bir bilim dalı olarak düşünülmüştür. Kökeni ve gelişimi çok biçimlidir. Bu nedenle bütünleşik bir sunumunu gerçekleştirmek çok güçtür. Sonuç olarak, anlambilim ve edimbilim olarak adlandırılan dil bilimleri, bu bilimlerden yola çıkarak verimli çalışmalar yapan göstergebilimciler için sınırlar sunmaktadır. Sonuç olarak, anlambilim ve edimbilim olarak adlandırılan dil bilimleri, bu bilimlerden yola çıkarak verimli çalışmalar yapan göstergebilimciler için sınırlar sunmaktadır. Ancak daha geniş bir bütüne dil sorununu da dahil ederek olumsuz bir işleyişe yol açmaktadır. Anlam üretimi ve eylem sorunu, sözlü ve yazılı dili insanlara arası ilişkinin bir modeli olarak değil, insanlar arası ilişkinin yalnızca bir öğesi olarak gören tarihsel ve toplumsal bilimler tarafından ele alınmalıdır. </Özetçe>
<Anahtar>Göstergebilim, edimbilim, iletişimbilim, dilbilim, anlambilim. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>FRANSA’DA BASIN HUKUKU</Başlık>
<Özetçe>Bu çalışma kapsamında basın hukukunun kendine özgülüğü, yayınların şeffaflığı, medyanın sorumluluğu, tekelleşme ve yabancılara karşı olan maddeler, basın suçları, özel yaşamla ilgili konular, karalama ve küfür, sorgunun gizliliğinin ihlali, masumiyet olgusu, kavgalar ve yaptırımlar tüzüğü, Avrupa İnsan Hakları Mahkemesi konuları ele alınmaktadır.

İfade özgürlüğü demokrasinin temel taşlarından biridir. Dünyanın her yerinde, yeni demokrasilerin aldığı ilk önlemlerin başında basın özgürlüğünün kurulması gelmektedir. Fransa’da basın hukukunu kuran yazılı metin, 29 Temmuz 1881 tarihli yasadır. 1881 yasası yeni bir basın rejimi yaratan ve özellikle de gazetecileri koruyan bir kült yasaydı. Bu yasanın baştaki yapısı ve 68 maddesi korunmuş daha sonra yasanın kendi kendini zenginleştirmesine olanak tanıyacak yeni maddeler eklenmiştir.

1881 yılında çıkarılan yasa özellikle de gazeteleri denetim altına almaya çalışan her türlü sansürün karşısındaydı. Bir makale ya da yayın ile saldırıya uğradığını düşünen kişi ancak yayından sonra müdahalesini yapabilirdi. Yalnızca gençlere yönelik ve onlara zarar vereceği düşünülen yayınlar önceden İçişleri Bakanlığı’na bildiriliyordu. Gençlik için tehlike oluşturacak kitap ya da gazete 16 Temmuz 1949 tarihinde çıkarılan yasa 1960’lı ve 70’li yıllarda sıkça kullanılan bir yasa olmuştur.

Siyaset ile basın arasında geçen gürültülü patırtılı bir yüzyıldan sonra, 1881’de çıkarılan yasa bu özgürlüğü gazeteleri çıkaranlar tarafından hükümetten önceden izin talep edilerek kullanılabileceğini öngörmekteydi. </Özetçe>
<Anahtar>Basın hukuku, basın özgürlüğü, basın suçları.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>BANKALARIN WEB SİTELERİNİN SOSYAL SORUMLULUK AÇISINDAN İNCELENMESİ</Başlık>
<Özetçe>İş dünyasında son yıllarda en çok kullanılan kavram haline gelen kurumsal sosyal sorumluluk, markanın itibarını, bilinirliğini ve tercih edilirliğine doğrudan etkilemektedir. Sosyal sorumluluk kavramı, şirketlerin daha iyi bir toplum ve daha iyi bir çevre için gönüllü olarak katkıda bulunmaları olarak tanımlanabilir.Bu bağlamda çalışmanın birinci bölümünde; sosyal sorumluluk kavramı, sosyal sorumluluğun kurumlara kazandırdıkları ve sosyal sorumluluk alanları ve türleri ele alınmıştır. İkinci bölümde ise internetin iş alanında kullanımı ve sosyal sorumluluk uygulamalarında ki yerine değinilmiştir. Son bölüm olan araştırma bölümünde ise TBB(Türkiye Bankalar Birliği)’nin 2006 mart verilerine göre aktifi en büyük olan ilk beş bankasının web sayfalarında ki sosyal sorumluluk projelerinin analizini kapsamaktadır. Bu araştırmada yeni bir mecra olan internet ortamında bankaların web sayfalarındaki sosyal sorumluluk uygulamaları incelenmeye çalışılmıştır.Araştırmada öncelikle bankaların web sayfalarında sosyal sorumluluk çalışmalarının olup olmadığı saptanmıştır.Daha sonra sosyal sorumluluk uygulamaları olan bankaların uygulama alanları tespit edilmiştir.Tespit edilen web sayfalarında sosyal sorumlulukla ilgili mesajlar verip vermediği incelenmiş ve sosyal sorumluluk içerikli mesajları web sayfalarında hangi iletişim biçimiyle (Basın bülteni, broşür, kuruluş yayını, rapor v.s.) verdikleri tespit edilmiştir. Son aşamada aktifi en büyük olan beş banka kendi arasında özel ve kamu bankaları olarak ayrılmış ve yapılan projeler birbirleriyle karşılaştırılmıştır</Özetçe>
<Anahtar>Kurumsal sosyal sorumluluk, web sayfaları, bankalar.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>İletişim</Etiket>
<Başlık>AVRUPA BİRLİĞİ GÖRSEL İŞİTSEL POLİTİKASI BAĞLAMINDA AB MEDYA HUKUKUNUN TEMEL ÇERÇEVESİ</Başlık>
<Özetçe>Avrupa Birliği kurucu anlaşmalarından Roma Anlaşması, görsel işitsel politikaya ilişkin özel bir düzenleme getirmemiştir. Avrupa bütünleşmesi anlamında taşıdığı öneme rağmen AB’ nin bu sektöre yönelik politikaları seksenli yılların ikinci yarısından sonra önem kazanmaya başlamıştır. Yeni iletim teknolojilerinin gelişimi sürecinde ve televizyon programları yapımında AB’nin göreceli olarak ABD’nin gerisinde kalması, AB kurumlarını medya sektörünün teknolojik, ekonomik ve kültürel boyutlarına ilişkin birtakım atılımlar yapmasına neden olmuştur. AB Komisyonu’nun 1984 yılında yayınladığı, Yayıncılık Ortak Pazarının Kurulması Hakkında Yeşil Belge, Avrupa Birliği’nin bu anlamdaki ilk hareketidir. Anılan belgede Komisyon, Toplulukta yayın özgürlüğünün sağlanabilmesi için televizyon yayınlarına uygulanan ulusal kurallar, telif hakları reklam yayınları, cevap ve düzeltme hakları küçüklerin muzır neşriyattan korunması gibi alanlarda üye devletler mevzuatının uyumlaştırılması önerilmiştir. Bu gelişmeler sonrası, 1986 yılında kabul edilen ve uydu yayıncılığında teknik standartların uyumlaştırılmasını öngören Konsey Direktifi ile ilk defa Topluluk görsel-işitsel politikası ifadesi kullanılmıştır. Bu çalışmada, AB bütünleşmesi açısından büyük önem taşıyan, kültürel bütünleşmenin temel aracı olan ve AB kültür politikası ile birlikte değerlendirilen AB görsel işitsel politikasının yasal çerçevesi incelenmektedir. </Özetçe>
<Anahtar>AB Görsel İşitsel Politikası, AB Medya Hukuku, AB ve medya. </Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>DOĞU-BATI ARASINDA TÜRK SİNEMASI: KORKU FİLMLERİ ÜZERİNE BİR DEĞERLENDİRME</Başlık>
<Özetçe>Bu çalışmada, Türk sinemasında yapılmış olan fantastik korku türünde filmler ele alınmış, sosyolojik ve sanatsal düzeyde Türk toplumunda Batılı anlamda korku sineması için uygun bir zemin olup olmadığı tartışılmıştır. Çalışmanın temel savı, söz konusu filmlerin başarısız oldukları, Batı’nın kültürel kodları içinde bir anlama sahip metaforik düzenlemelerle korku filmi yapmaya çalışıldığı ve dolayısıyla bu uğraşının dinsel, düşünsel, kültürel ve toplumsal yaşam pratiği açısından Batı’dan farklı olan bizim toplumumuz için geçersiz olduğudur. Farklılık, Hıristiyan-Batı ve Müslüman-Doğu karşılaştırması içerisinde gösterilmiştir. Bu bağlamda bir sanat dalı olarak sinemanın bileşenleri sıfatıyla, inanç ve yaşayışla temellenen zihniyet, anlatı ve görsel sanat gelenekleri ile toplumsal yaşayış arasındaki kimi ayrımlar gösterilmeye çalışılmıştır. Türk sinemasından farklı olarak, Batı’da korku sinemasının özellikle kendi toplumsal, tarihsel, dinsel ve folklorik kaynaklarından beslenen özgün bir korku edebiyatına dayandığına işaret edilmiştir. Ayrıca bireyin yazgısı ile olan ilgisi ve bu ilgiye bağlı olarak trajik hissin, korku sineması için önemi dolayısıyla, anlatıdaki yeri üzerinden iki ayrı gelenek arasındaki farklılığa vurgu yapılmıştır. Özellikle Amerikan sinemasını kendine örnek alan Türk film yönetmenlerinin, kendi seyircisine daha yakın eser verebilmeleri ve gerçek manasıyla Türk sinemasından söz edilebilmesi için, varoldukları toplumun niteliklerine, örneğin kendi halk inanışlarından kaynaklanan korku motiflerine bakmaları önerilmiştir. </Özetçe>
<Anahtar>Korku Sineması, Türk Sineması, korku edebiyatı.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>TÜRK BASININDAN AVRASYA’YA BAKIŞ</Başlık>
<Özetçe>Bu çalışmada, Türkiye’nin jeopolitik olarak tam merkezinde yer aldığı Avrasya’nın Türk basınında yer alışı, sayısal veriler ışığında, yazıların içerikleri bağlamında incelenmiştir. Çalışmanın amacı; Türk basınından seçilen ve belli ideolojik görüşleri temsil eden veya daha liberal görüşlü gazetelerde, bölge ülkelerine ilişkin haber ve diğer yazıların sayısal ve konularına göre sıklığını saptamak suretiyle, Türk yazılı basınının bölgeye bakış profilini sayısal verilere dayalı olarak ortaya koymaktır. Yapılan araştırma sonucunda, elde edilen verilerden çıkan sonuç, hemen yanı başımızdaki bir coğrafi bölgeye Türk basınının yeterli ve gerekli ilgiyi göstermediği yönündedir. Siyasi, ekonomik ve olay ağırlıklı haberlerin dışında özellikle kültürel konulara ilişkin yazıların yok denecek kadar azdır. Söz konusu bölge; stratejik konumu, sahibi bulunduğu enerji kaynakları ve üzerinden geçen enerji yolları nedeniyle Türkiye’nin ekonomik ve dolayısıyla da siyasi geleceğinde etkili olabilecek bir bölgedir. Buna karşın, bölgeyle ilgili yazılarda, uzmanlarca yapılan saptamalara, öngörülere yeterince yer verilmediği izlenmiştir. </Özetçe>
<Anahtar>Avrasya, Türk basını, haber.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>11 EYLÜL GAZETECİLİĞİ: YENİ NORMALLERE DOĞRU</Başlık>
<Özetçe>Büyük krizler, savaşlar medyanın sınav dönemleridir. Amerikan gazeteciliği, tekelleşmiş sermaye gazeteciliği 11 Eylül sınavında sınıfta kaldı. Özellikle Irak Savaşı’nın hazırlık aşamasında 11 Eylül’ün özel koşulları gazetecilik ilkelerini gölgeledi. Bu dönem olayın nedenini sormanın, saldırıların nedeni hakkında değişik yorumlar yapmanın vatan hainliği ve marjinallik sayıldığı çok özel bir dönemdi. Bir başka deyişle 11 Eylül’de medya olağanüstü koşulların gazeteciliğini sergiledi. Amerika’nın önde gelen gazeteci ve gazete yöneticilerinin yukarıda bahsi geçen reaksiyonları aslında 11 Eylül’ün gazetecilik normlarının ilanıdır. Bu normları tarihin reddi, duruma göre tarihin yeniden yazılması, duyguların manipülasyonu diye tanımlamak mümkündür. 11 Eylül ikliminde Irak Savaşı ‘korku’ ve ‘yalan’ üzerine inşa edildi. Medya, ‘Saddam Hüseyin-El Kaide’ bağlantısını, ‘Saddam Hüseyin-kitle imha silahları’nı, ‘Saddam Hüseyin-İslami terör’ temalarını sistemli bir biçimde kullanarak Irak Savaşı’na hazırlık sürecinin taşeronluğunu yaptı. Sinmiş kitlelere yalan söylemek oldukça kolaydır: Haberin çarpıtılması, gerçeğin hasır altı edilmesi, kelime oyunlarıyla şaşırtma, sersemletme, sürekli mesaj bombardımanı ile halkı hükümetin belirlediği hedefe kilitleme... Bunlar tarih boyunca siyasetle birlikte boy atıp serpilen taktikler ancak öte yanda unsurları eksik olan habere ‘haber’ demek mümkün değildir. 11 Eylül ve Irak Savaşı’nda Amerikan medyası doğru soruları sormadığı için habercilik değil, bir tür algılatma yaptı.</Özetçe>
<Anahtar>Gazetecilik, 11 Eylül, savaş.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>Televizyon Haber Bültenlerindeki Şiddet İçeriğinin Çocuklar Tarafından Algılanması</Başlık>
<Özetçe>Bireyin yaşadığı dünyayı algılaması, anlamlandırması, yeni tutum ve davranış kalıpları geliştirmesinde bir tür kanaat önderliği misyonu da olan televizyonun bu bağlamda ürettiği mesajlar özellikle ‘gerçeğin sunumu’ olarak tanımlanan haber içeriklerinde ayrı bir önem taşımaktadır. Canlandırmalar, görüntü tekrarları, ve sıra dışı kurgulamalarla ekrana yansıyan şiddet, televizyon yapımcıları için izleten ve satan bir biçim. Taklit edilebilir ve öğrenilebilir bir tutum/davranış kalıbı olması nedeniyle şiddetin ‘gerçekliğin sunumu’ olarak betimlenen haber içeriklerinde yer alması özellikle dikkati çekilmesi gereken bir nokta olarak düşünülmektedir; diğer bir deyişle, daha önce yapılmış olan araştırma sonuçlarında da görüldüğü üzere çocuk izleyiciler fantazya/ kurgu ile gerçeklik arasındaki farkı net olarak ayırt edemeyen pasif alıcılar olduğu için haberlerde izlediklerini ‘gerçek’ olarak algılayabilmekte ve bu algılama üzerinden de yaygın bir dünya görüşü geliştirebilmektedirler. Bu çalışmada, televizyon haberlerinde son yıllarda sıkça ve yoğunlukla gözlemlendiği üzere şiddet öğesinin çocuklar tarafından algılanmasına ve değerlendirilmesine yönelik bir betimleme yapılması amaçlanmıştır. Bu amaca yönelik olarak 11- 15 yaşları arasındaki 203 ilköğretim çocuğuna anket uygulanmıştır. Elde edilen veriler çerçevesinde çocukların genel olarak haberlere, özel olarak ise haberlerdeki şiddet öğesine ilişkin kanaatleri ve değerlendirmeleri ortaya konulmaya çalışılmıştır. </Özetçe>
<Anahtar>Televizyon Haberleri, çocuk, şiddet.</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>İletişim</Etiket>
<Başlık>SİNEMA FİLMLERİNDEKİ SİGARA İÇME SAHNELERİNİN SİGARAYA BAŞLAMA ÜZERİNE ETKİSİ</Başlık>
<Özetçe>Sinema filmlerinde etkin biçimde sigara sahneleri yer almaktadır. Bu sahneler insanların sigaraya başlanmasına neden olmaktadır. Sevilen yıldızların sigara içmeleri, hayranlarının da sigaraya başlamasında etkin olmaktadır. Stanton Glantz ve arkadaşlarının yapmış olduğu araştırmalar bunu doğrulamaktadır. Böylece filmlerdeki sigara sahnelerinin çokluğu ve başrol oyuncularının sigara içmesi izleyicileri/tüketicileri etkilemektedir. Araştırmamız bu veriler ışığında başlatılmıştır. Daha önce yurt dışında yapılan araştırmalara Türkiye’yi de katarak ortak bir sonuç arayışı içine gidilmiştir. Bu bağlamda araştırmamızın amacı sigara içenlerin sigaraya başlamasının nedenlerinden birinin sinema filmlerinde izledikleri ve maruz kaldıkları sigara görüntülerinin olup olmadığını tespit etmeye çalışmaktır. Bu varsayımlar doğrultusunda literatür ve alan araştırması yapılmıştır. Yapılan literatür çalışması sonuçlarına göre 4 temel araştırma, çalışma konumuz içerisinde değerlendirilmiştir. Ergenlik çağındaki çocukların filmlerdeki sigara sahnelerini nasıl algıladığına dair Avusturalya ve Yeni Zelanda’ da odak gruplu çalışmalar yapılmıştır. Araştırma sonuçları çalışmamızın alan araştırmasıyla karşılaştırılmıştır. 620 kişiye sigara içip içmediği sorularak, sigara içen 190 kişi araştırmamız için uygun bulunmuştur. Elde edilen veriler SPSS programı ile işlenmiştir. Sigara sahnelerinin sigaraya başlamada bir etken olduğu sonucuna varılmıştır. Sinema filminden etkilenip sigaraya başladığını belirten denek sayısının oranı % 4.2. dir. Bu Uyaran-tepki kurmanın çalışmasıyla ilintilendirilmiştir. </Özetçe>
<Anahtar>Sigara, Sinema, Ürün yerleştirme</Anahtar>
<Kaynak>İstanbul Üniversitesi İletişim Fakültesi Hakemli Dergisi</Kaynak>
<TürkçeKarakter>Sorunsuz</TürkçeKarakter>
</makale>
</data>