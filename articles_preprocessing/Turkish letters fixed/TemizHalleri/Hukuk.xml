<?xml version="1.0" encoding="UTF-8"?>
<data>
<makale>
<Etiket>Hukuk</Etiket>
<Başlık>İŞVERENİN İFLASI VEYA
İŞVERENE YÖNELİK HACİZ HALİNDE
İŞÇİNİN ÜCRET ALACAĞININ
ÖNCELİĞİ SORUNU
</Başlık>
<Özetçe>İşverenler ile bir iş sözleşmesine dayanarak çalıştırılan işçilerin çalışma
şartlarını ve çalışma ortamına ilişkin hak ve sorumluluklarını düzenleyen
İş Kanunu’nun 32. maddesinin 1. fıkrasında ücretin tanımı yapılmıştır.
Hükme göre genel anlamda ücret bir kimseye bir iş karşılığında işveren
veya üçüncü kişiler tarafından sağlanan ve para ile ödenen tutardır.
İş sözleşmesinin temel unsuru olan ücret Anayasa’nın 55. maddesinde
düzenlenmiştir. Hükümde ücretin emeğin karşılığı olduğu, devletin, çalı-
şanların yaptıkları işe uygun adaletli bir ücret elde etmeleri ve diğer sosyal
yardımlardan yararlanmaları için gerekli tedbirleri alacağı belirtilmiştir.
Anayasa ile teminat altına alınan ücretle ilgili olarak İş Kanunu’nda, İcra
ve İflas Kanunu’nda ve uluslararası sözleşmelerde koruyucu hükümler
getirilmiştir. Bu şeklide işçinin tek geçim kaynağı olan ücretin indirilmesi
veya tamamen ortadan kaldırılması tehlikesini önleyici düzenlemeler yapılarak ücret teminat altına alınmak istenmiştir.
1
İşçi ücretini korumayı amaçlayan düzenlemelerden birisi işçinin ücret
alacağının alacaklılar tarafından haczi ile ilgilidir. İş Kanunu’nun 35. maddesine göre işçilerin aylık ücretlerinin dörtte birinden fazlası haczedilemez
veya başkasına devir ve temlik olunamaz. Hükümde nafaka alacaklılarının
hakları saklı tutularak bu kişiler yönünden istisna getirilmiştir.
Bu düzenleme incelememizin kapsamı dışında tutulduğundan ayrıntıya girilmemiştir.
İşçi ücretinin korunması yönünden işverene yönelik haciz veya işverenin iflası halinde de özel düzenlemeler yapılmıştır. Şimdi bu düzenlemeleri
ayrıntılı olarak inceledikten sonra olağanüstü hal durumunda (İİK m. 317)
ve işverenin iflasının ertelenmesi halinde işçi ücretine sağlanan imtiyazlara
değineceğiz.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA BİRLİĞİ’NDE
HİZMET EDİMİ SERBESTİSİ BAĞLAMINDA
AVUKATLARIN SERBEST DOLAŞIMI
</Başlık>
<Özetçe>Avrupa Birliği (AB) dört temel özgürlük üzerine kurulmuştur. Bunlar
malların, kişilerin (işçilerin), hizmetlerin, sermayenin serbest dolaşımıdır.
Bir başka özgürlük ise yerleşme hakkıdır, emeğin ve hizmetlerin serbest
dolaşımı için olmazsa olmaz (sine qua non) nitelik taşımaktadır. AB bir
ekonomik bütünleşme modelidir. Serbest dolaşım özgürlüğü olmadan
ekonomik bütünleşmeden söz edilemez. Üye ülkeler arasında 0 (sıfır)
gümrük, 3. ülkelere karşı Ortak Gümrük Tarifesi (OGT) uygulaması ve
miktar kısıtlamalarının (kotaların) kaldırılmasıyla malların serbest dolaşımı sağlanmıştır. Ancak iç pazarın gerçekleşmesi için mallar yanında
diğer üretim faktörlerinin (sermaye, işçi, hizmetli) serbest dolaşımının da
sağlanması gerekiyordu.
Avrupa Topluluğu’nu kuran Anlaşma’nın Topluluk Politikaları başlıklı
3. kısmı II. başlığında 23-31 maddeler malların serbest dolaşımına, III. başlık
ise kişilerin, hizmetlerin ve sermayenin serbest dolaşımına ayrılmıştır. Bu
başlık altında 1. bölümde işçiler (m. 39-42), 2. bölümde yerleşme hakkı (m.
43-48), 3. bölümde hizmetler (m. 49-55) 4. bölümde sermaye ve ödemeler
(m. 56-60) yer almıştır. Ayrıca AT’yi kuran Anlaşma’ya Maastrich Anlaş-
ması’yla giren Avrupa vatandaşlığı kavramının bir sonucu olarak Avrupa
vatandaşlığı başlığını taşıyan ikinci kısımda yer alan Nice Anlaşması’yla
değişik şekliyle 18/1. maddesi (eski 8a) Avrupa Birliği vatandaşlarının
üye ülkelerde serbestçe dolaşım ve yerleşme hakkından söz etmektedir.
Topluluk Politikaları başlıklı 3. kısmın kişilerin serbest dolaşımı ile ilgili
4. bölümü vize, sığınma, göç ve diğer politikalarla ilgilidir. Daha önce Avrupa Birliğini kuran Anlaşma’nın getirdiği 3. sütunda “Adalet ve İçişlerinde
İşbirliği” başlığı altında yer alan bu konu Amsterdam Anlaşması ile AT’yi
kuran Anlaşma’nın içine alınmıştır. Bunun sonucu olarak AB Anlaşması’nın
3. sütununun başlığı “Polis ve Adli İşlerde İşbirliği” olarak değiştirilmiştir.
Hizmetler AT’yi kuran Anlaşma’nın 50. maddesinde malların, sermayenin, ve işçilerin serbest dolaşımını düzenleyen hükümler dışındaki
faaliyetler olarak belirlenmiştir. Bunlar sınai, ticari faaliyetler, el sanatları
ve serbest meslek faaliyetleridir. Avukatların AB’de serbest dolaşımı; doktorlar, mimarlar ve diğer hizmet sektörlerinde olduğu gibi bir ücret karşılığı
yapılmayan serbest meslek faaliyetleri içinde değerlendirilmektedir. AB
kurumları önce bu serbest mesleklere mensup kişilerin diplomalarının tanınması konusunda ikincil mevzuat çıkarmış, daha sonra da her bir meslek
mensubunun hizmet edimini serbestçe diğer üye ülkelerde icra edebilmesi
için gerekli kuralları belirlemiştir. Avukatlara ilişkin direktifler de bu amacı
sağlamaya yöneliktir.
Araştırmamızda hizmet edinimi serbestisine ilişkin genel kuralları ve
diplomaların karşılık tanınması konusundaki mevzuatı inceledikten sonra
avukatlara ilişkin AB mevzuatı ve üye ülkelerdeki uygulamaları ele alacak
ve Türkiye’nin AB’ye tam üye olması hainde Türk mevzuatında yapılması
gerekli değişikliklere yer vereceğiz.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TEMSİLİ DEMOKRASİNİN
“SEÇİM” AYAĞI
</Başlık>
<Özetçe>Eski Yunan’da “demos” (halk) ve “kratos” (iktidar-otorite) sözcüklerinden
gelen demokrasi, halkın kendi kendisini yönetmesi, başka bir edeyişle
halka ait egemenliğin, halk tarafından ve halk için kullanılması esasına dayanır ve halkın iktidarı anlamına gelir. Halk, kaynağı kendisinde bulunan
yönetim yetkisini (egemenliği), doğrudan kullanmanın pratikteki güçlükleri nedeniyle, çoğunlukla, kendi seçtikleri ve kendilerine karşı sorumlu
olan temsilciler vasıtasıyla kullanır (temsili demokrasi). Temsili demokrasi, bir ayağıyla çoğulcu, serbest ve dürüst seçim; öteki ayağıyla temel
hak ve özgürlükler rejimi üzerinde durur. Halk, temsilcilerini belirlemek
yönündeki istencini (iradesini), çoğulcu bir ortamda, serbest seçimlerle
ortaya koyar,
1
çoğunluğu sağlayan görüş, halk adına iktidar yetkisini kullanır. Demokrasilerde iktidar yetkisi, halk için, halkın temsilcileri tarafından, azınlığın haklarını da kollayacak ve azınlığın daha sonraki seçimlerde
çoğunluk olabilme yollarını kapatmayacak biçimde kullanılır.
Temsili demokrasilerde iktidar, halkın oylarıyla gerçekleşir, halkın
istencini (iradesini) yansıtan dürüst ve serbest seçimle meşruiyet kazanır.
Genel anlamda seçim, seçmenlerin kendilerine sunulan değişik seçenekler karşısında tercihini belirleme olgusudur.
2
Siyasal anlamda seçim ise, halkın kendisini yönetecek temsilcileri oyuyla belirlemesidir. Seçimler,
demokrasinin temel araçlarından biri olmasına karşın, sadece seçim, demokratik yönetimin göstergesi sayılmaz. Seçimlerin yönetime demokratik
meşruiyet kazandırması, değişik görüşleri temsil eden partilerin serbestçe
örgütlenebilmeleri ve seçim kulvarında her türlü baskıdan uzak, özgürlükçü bir ortamda yarışabilmeleri koşuluna bağlıdır. Tek partili ve tek adaylı
seçimler, iktidarın isteklerinin seçmen istencinin yerini alması sonucunu
doğurur, dikta yönetimlerin uygulama aracı olurlar. Bu tür biçimsel seçimler, temsili demokrasiyle bağdaşmaz ve halkın gerçek istencini belirlemez.
Seçimler, ancak, özgür ve çoğulcu bir ortamda, genellik, eşitlik ve gizlilik
ilkelerine uygun biçimde ve dürüstçe yapıldığı oranda geçerli sayılırlar.
Demokrasilerde birey, tümüyle devlete bağlı uyruk (tebaa) değil, serbest
istenciyle (iradesiyle) yönetimin oluşumuna ve siyasal kararların alınmasına katkıda bulunan siyasal bir özne ya da yurttaştır. Yönetenler iktidar
yetkilerini, Tanrıdan değil yönetilenlerin seçimle belirlenen istencinden
başka bir deyişle onayından alırlar. Seçim, verilen oylarla belirlenen bireysel
istençlerin, toplumsal istence dönüşümünü sağlar.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ CEZA MUHAKEMESİ
KANUNU’NA GÖRE
EL KOYMA KORUMA TEDBİRİ
</Başlık>
<Özetçe>Bir koruma tedbiri olarak el koyma, rıza bulunmayan hallerde zorla
şeyi alma yetkisini ifade etmektedir (2001 Tasarısı, 91. madde gerekçesi).
İspat aracı olarak yararlı görülen ya da eşya veya kazanç müsaderesinin
konusunu oluşturan malvarlığı değerleri rıza ile verildiği takdirde muhafaza altına alınacaktır (CMK 123/1).
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KENTSEL DÖNÜŞÜM UYGULAMALARININ
HUKUKİ BOYUTU
</Başlık>
<Özetçe>Ülkemizde “Kentsel Dönüşüm”ün hukuki bir kavram olarak kullanılmasının
oldukça yeni olduğu söylenebilir. Bu çalışmada, şehirleşme
olgusunun birlikte getirdiği çok sayıda sorunun çözümünde “anahtar bir
rol” üstlenebilecek kentsel dönüşüm kavramının hukuki boyutu üzerinde
durulacaktır. Kentsel dönüşümün amacı, uygulama alanları tespit edilerek, kentsel dönüşümün hukuki araçları ve uygulamada karşılaşılabilecek
sorunlar incelenecektir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BİREYLERİN
ANAYASA MAHKEMESİ’NE BAŞVURUSU
1
(BİR REFORM ÖNERİSİ)
</Başlık>
<Özetçe>Ülkemizde özellikle Avrupa Topluluğu’na üyelik süreciyle birlikte
temel hak ve özgürlüklerin daha etkin bir güvenceye kavuşturulması fikri
kuvvet kazanmıştır. Bu alanda mevcut koruma mekanizmalarının yetersiz
kaldığı düşüncesi Türkiye’nin yabancı deneyimleri dikkate almasını gerekli
kılmıştır. Anayasa Mahkemesi’nin kendisi ve doktrinin bir bölümü temel
haklar konusunda etkin bir koruma sağlamak için Almanya, Avusturya
ve İspanya örneklerinde gördüğümüz Anayasa Mahkemesi’ne bireylerin
başvurusunun kabulünü şart olarak görmektedir. Böyle bir önerinin hayata geçirilmesi, 7 Mayıs 2004’de yapılan Anayasa değişikliğini de dikkate
aldığımızda, ülkemizde temel haklar alanında Avrupa standartlarının yakalanmasında önemli bir aşama olacaktır. Artık insan haklarına ilişkin bir
antlaşmayla bir kanun hükmü çatıştığında Anayasa Mahkemesi birincisine
göre uyuşmazlığı çözecektir. Diğer yandan kamu otoritelerinin herhangi
bir işlemi nedeniyle Anayasal haklarında herhangi bir ihlal olduğunu iddia
eden herkese Anayasa Mahkemesi’ne başvuru hakkının verilmesi Türk
Anayasal yargı sisteminde radikal anlamda bir değişikliği ifade edecektir.
Çünkü, 1982 Anayasası’nın kabulünden beri ilk defa Anayasa Mahkemesi’nin yetkilerini kısmak yönünde değil de onun yetkilerini genişletmek
amacıyla bir reform önerisi hayata geçirilmiş olacaktır.
Anayasa Mahkemesi (AYM) kurulduğundan beri Mahkeme’ye başvurmaya ilişkin koşullarda sürekli olarak kısıtlama yönünde değişiklikler
yapılmıştır. Öyle görünüyor ki bu olumsuz süreç son bulabilir, çünkü
AYM’ye bireylerin başvurusunun kabulü yönünde ciddi teklifler ve tartışmalar vardır. Bu yöndeki çalışmaların ana hedefi temel hak ve özgürlüklerin daha etkin bir şekilde korunmasıdır. Gerçekten de Anayasal yargı
yolunun kişilerin doğrudan başvurusuna açılmasının temel esprisi kişilerin
haklarında yasal, idari veya yargısal bir işlem nedeniyle meydana gelen
ihlallere son verilmesidir.
1961’de Anayasa koyucu bireysel başvuru yolunun kabulü taleplerine
olumlu cevap vermedi ve bu yol Anayasa’da yer almadı. AYM’de Anayasa
koyucunun bu iradesine saygılı davrandı (1). Bununla beraber günümüzde
bireysel başvuru yolunun kabulü doktrin ve AYM tarafından istenilmekte
ve insan haklarının korunmasındaki yetersizlikler bu talebi gerekçelendirmektedir (2). Bu sebepten bireysel başvuru yolunun şartlarını ve uygulama
esaslarını yabancı deneyimlerin (Almanya, Avusturya ve İspanya)
2
ışığı
altında tanımlamak gerekmektedir (3). Sonuç olarak da böyle bir reform
önerisinin geleceği konusunda fikrimizi ifade edeceğiz.

</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İŞKENCEYE KARŞI
BİRLEŞMİŞ MİLLETLER SÖZLEŞMESİ
1
</Başlık>
<Özetçe>Tarihin karanlık dönemlerinden kalan insanlık dışı bir uygulama olan
işkence, 2. Dünya Savaşı’nın ardından dünya çapında büyük önem kazanan “insan hakları” kavramı kapsamında önemli uluslararası metinlerde
yer almış, hatta yalnızca işkenceyi konu alan uluslararası sözleşmeler
hazırlanmış
2
ve kapsamlı düzenlemelere gidilmiştir. Nitekim, 1966 tarihli
Medeni ve Siyasi Haklara İlişkin Uluslararası Misak’ın 7. maddesinde, 1950
tarihli İnsan Haklarının ve Temel Hürriyetlerin Korunmasına Dair Avrupa
Sözleşmesi’nin
3
3. maddesinde, 1969 tarihli Amerika
4
İnsan Hakları Sözleş-
mesi’nin 5. maddesinde ve 1998 tarihli Uluslararası Ceza Mahkemesi’nin
Roma Statüsü’nde yer alan hükümlerin yanı sıra, münhasıran işkence
konusunu düzenleyen “İşkencenin ve Gayri İnsani ya da Küçültücü Ceza
veya Muamelenin Önlenmesine Dair Avrupa Sözleşmesi” ve “İşkence ve Diğer
Zalimane, İnsanlık Dışı ya da Küçültücü Muamele ya da Cezaya Karşı Birleşmiş
Milletler Sözleşmesi” yapılmıştır.
İşkencenin ve Gayri insani ya da Küçültücü Ceza veya Muamelenin
Önlenmesine Dair Avrupa Sözleşmesi, bölgesel bir mekanizma olup Avrupa
kıtasının etkili kurumlarından Avrupa Konseyi bünyesindedir. Söz konusu
sözleşme ile kurulan Avrupa İşkenceyi Önleme Komitesi, benzersiz bir işlev
yerine getirmektedir. Çalışmamızın konusu dışında olan bu uluslararası
metin açısından dikkat çekmek istediğimiz bir nokta, Sözleşme’nin maddi
hukuk hükümlerinden ziyade usulü bir yapı arz etmesidir. İlk maddesinden itibaren, Avrupa İşkenceyi Önleme Komitesi’nin kuruluş ve işleyişi
düzenlenmiştir.
5
Ele almakta olduğumuz İşkence ve Diğer Zalimane, İnsanlık Dışı ya da
Küçültücü Muamele ya da Cezaya Karşı Birleşmiş Milletler Sözleşmesi
6
ise
üç kısımdan oluşmaktadır. Kısım I’de, işkence kavramına yer verilerek konuya ilişkin maddi hükümler düzenlenmiştir. Kısım II’de, İşkenceye Karşı
Komite’yi kuran hükümlere, Kısım III’de ise Sözleşme’nin yürürlüğüne dair
maddelere yer verilmiştir. Çalışmamızda, Kısım I’i çeşitli önemli maddeleri
inceleyerek, Kısım II’yi düzenlemekte olduğu İşkenceye Karşı Komite’yi
tüm niteliğiyle açıklayarak, Kısım III’ü ise yürürlüğe ilişkin esaslar çerçevesinde ele alacağız. Ardından, Türkiye’nin Sözleşme’ye ilişkin durumunu
değerlendirecek ve ihtiyari protokole değineceğiz.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>EVRENSEL YETKİ
</Başlık>
<Özetçe>Evrensel Yetki, Uluslararası Ceza Hukuku’nun en tartışmalı konularından biridir. Henry A., Kissinger bu kavram hakkında: “En son bağbozumu bir kavram ... 1990 basım tarihli Black’s Hukuk Sözlüğü’nde bile bu terim
için herhangi bir kayıt veya açıklama yok” diyerek bu kavramın literatürdeki
tazeliğini ortaya koymuştur.
1
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SOSYAL VE KRİMİNAL BOYUTLARIYLA
ORGANİZE SUÇ
</Başlık>
<Özetçe>Sosyal yaşamın çoğu sektöründe tanık olunan küreselleşme modern
dünyamızın karakteristiklerinden biri olarak suç alanını da etkilemektedir.
Orta Avrupa ve Akdeniz bölgelerindeki suç örgütleri, uyuşturucu, silah,
çalıntı araç, insan trafiği alanlarında olduğu kadar suçtan elde ettikleri
değerleri uygun alanlara yatırım yapmak üzere işbirliği içindedirler. Bu
nedenle ekonomik sistemler, mali pazarlar ve kamu kurumları ile halk, bu
küresel suçlu sistemin ekstrem tehdit ve tehlikesi altında bulunmaktadırlar.
Bu gerçek ışığında, hiçbir ülke kendisini organize suçların varlığından soyutlayamaz. (Bileşik kaplar kuramı) Bu bağlamda, bazı ülkelerin kara para
aklayarak diğer ülkeler için sorun olabileceği de göz ardı edilmemelidir.
1
Çıkar amaçlı suç örgütleri (Mafya) geride bıraktığımız yüzyılda olduğu
gibi, bu yüzyılda da önemli bir toplumsal sorun olma özelliğini koruyacağa benziyor. Çünkü bu tür oluşumları besleyen sosyo-ekonomik sorunlar
vardır ve var olamaya da devam edecektir. Sanayi toplumunun sorunları
olarak ortaya çıkan bu tür çarpıklıkların giderilmesi kolay olmayacağına
göre onun doğurduğu suçların tümüyle ortadan kaldırılması da kolay
olmayacaktır. Özellikle işsizlik, çarpık kentleşme ve gelir dağılımındaki
dengesizlikler gibi olgular hep işine gelmiştir suç örgütlerinin. Devlet yapısındaki zayıflıklardan ve çürümelerden de yararlanan bu örgütler kimi
zaman neredeyse devlet içinde devlet olmuşlardır. İhaleler üzerinde nüfuz
ve denetim sahibi olmak, uyuşturucu pazarını elde tutmak, beyaz kadın
ticareti ve silah kaçakçılığı gibi konularda söz sahibi olmak başlıca amaçları olmuştur. Kısacası bu örgütler geçmişte ve günümüzde ülkelerin ve
ulusların baş ağrısı olma özelliğini sürdürmüşler ve de sürdürmektedirler.
Günümüzde konunun önemini anlayan ülkeler özel savaşım yöntemleri
oluşturmuşlardır. Batıda bu konudaki savaşımın 80‘li yıllarda başladığını
görüyoruz. Bir hayli yol aldıkları da kesin bu konuda. Ülkemizde ise bu
süreçte siyasal, etnik ve dinsel terörle uğraşan devletin, çıkar amaçlı suç
örgütleri ve çetelerle savaşımda oldukça geç kaldığı, günümüzde ekonomiyi
çökerten ve bir çok devlet kurumunu işlevsizleştiren yolsuzlukların başlıca
nedeninin bu gecikme olduğu ifade edilmektedir.
2

</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA YARGILAMASINDA
BİR KORUMA TEDBİRİ OLARAK
“TELEKOMÜNİKASYON YOLUYLA
YAPILAN İLETİŞİMİN DENETLENMESİ”
</Başlık>
<Özetçe>Bilim ve teknolojinin hızlı gelişim süreciyle birlikte ortaya çıkan yeni
imkanlar, yaşamın her alanında büyük çaplı değişikliklere neden olmaktadır. Bu değişikliklerin bir sonucu olarak ortaya çıkan yeni kavramlar,
yeni suçlar, yeni suçlular ceza ve ceza yargılaması hukukunda bir takım
düzenlemeler yapılmasını zorunlu hale getirmektedir. Bu zorunluluğun bir
sonucu olarak, bazı temel insan haklarının sınırlanması söz konusu olabilmektedir. Biz bu çalışmada telekomünikasyon yoluyla yapılan iletişimin,
bir ceza yargılaması tedbiri olarak denetlenmesi hususunda yapılan yeni
yasal düzenlemeyi inceleyeceğiz.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ZOR ve ÇETİN YOLCULUK
</Başlık>
<Özetçe>Yıllardır üzerinde çeşitli görüşler ileri sürülen, hakkında ciltlerle
kitap yazılan, kimilerine göre Türkiye’nin tek kurtuluş yolu, kimilerine
göre, Lozan’la yaşam bulan Türkiye Cumhuriyeti’ni sonlandıracak bir
macera olarak değerlendirilen Avrupa Birliği ilişkilerinde 3 Ekim 2005
günü yeni bir döneme girilmiştir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KÜRESELLEŞEN DÜNYADA
ÖĞRETİM VE EĞİTİMİN ÖNEMİ
VE
BU KAPSAMDA
HUKUK ÖĞRETİMİ VE EĞİTİMİ
</Başlık>
<Özetçe>Kişinin hayatının başlangıcından sona ermesine kadar yaşam sürecinde öğrenmek ve eğitilmek ihtiyacı vardır. Çağın gereklerine göre,
çağcıl yaşamak ve devam ettirmek için çağın gereği bilgi edinmek,
edinilen bilgi ve birikimleri uygulamak ve yaşam biçimi haline getirmek gerekir. Aksine bir yaşam biçimi, bireylerin var olduğu toplumların dünyadaki medeniyet yarışından kopması ve rekabet edebilme
faaliyetlerinden yoksun kalması sonucunu doğuracağı tartışılmazdır.
Muhtelif öğretim ve eğitim kurumlarında görev aldığım dönemlerde
gözlemlediğim ve edindiğim bilgiler ışığında küreselleşmenin dünyada
meydana getirdiği değişimin ve gelişimin sonucu bireylerin öğretim ve
eğitiminin nasıl olması gerektiği, kişileri alanlarında başarılı ve verimli
kılmak için hangi öğretim ve eğitim sisteminin uygulanmasının ve bu
sistemin parçası olan hukuk öğretim ve eğitiminin önem ve özellikleri
konunun uzmanlarının alanlarına girilmeden genel olarak gözlem,
eleştiri, değerlendirme ve önerileri belirtmede bu alanda yapılacak
çalışmalara katkı sağlayacağını düşünmekteyim.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BAŞBAKANLIK’A SUNULAN
TÜRK TİCARET KANUNU TASARISI’NA İLİŞKİN
GENEL DEĞERLENDİRME
</Başlık>
<Özetçe>TC Adalet Bakanlığı’nca 1999 yılında oluşturulan “Türk Ticaret Kanunu
Komisyonu” tarafından hazırlanan “Türk Ticaret Kanunu Tasarısı”
2005 yılı Mart ayı başında kamuoyuna sunulmuş, değerlendirme ve
öneriler için 24 Mayıs 2005 tarihine kadar süre verilmişti. Bu kısa süre
içinde Tasarı’nın ancak “Başlangıç” hükümleri ile “Ticari İşletme” ve “Ticaret
Şirketleri”ne ilişkin iki “Kitap”ını ve “Son Hükümleri”ni inceleyerek
değerlendirme ve önerilerimi İstanbul Barosu tarafından yayımlanan
kitabımda
1
ve konuşmacı olarak katıldığım beş bilimsel toplantıda ilgili
kamuoyuna sunmuştum.
Daha sonra, Komisyon’ca gözden geçirilerek son şeklini alan Tasarı
kısa bir süre önce Adalet Bakanlığı tarafından Başbakanlığa sunulmuş
bulunmaktadır.
Komisyon Tasarı’ya son şeklini verirken, yapılan eleştiri ve önerilerin pek azını benimsemiş ve önemli hukuki ve ekonomik sonuçları
olacak birçok hatalı düzenlemede ısrar etmiştir. Gerçekten, Tasarı’ya
tarafımdan yöneltilen ve birçok hukukçu ile Tasarı’yı değerlendiren
sivil toplum kuruluşları tarafından da kısmen veya tamamen benimsenen yüzlerce eleştirinin sadece otuz bir tanesi tamamen veya kısmen
benimsenmiştir.
2
Bu durum karşısında, Tasarı’daki önemli aksaklıkların
bir kere daha ilgili kamuoyuna sunulması kaçınılmaz olmuştur.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK TİCARET KANUNU TASARISI’NIN
DİLİ İLE BAZI HÜKÜMLERİNİN
DEĞERLENDİRİLMESİ
</Başlık>
<Özetçe>Son yıllarda, birçok temel kanunun tümden değiştirilmesi eğiliminin
ağırlık kazandığı görülmektedir. Buna gerekçe olarak, değişen ve gelişen
gereksinimleri karşılamak yanında, özellikle, Avrupa Birliği müktesebatına uyum sağlamak gösterilmektedir.
1
Nitekim yeni Türk Medeni
Kanunu’ndan sonra, yeni Türk Ceza Kanunu da yürürlüğe girmiş; Türk
Borçlar Kanunu ve Türk Ticaret Kanunu tasarıları da Adalet Bakanlığı’nca yayınlanarak, Mart ayı başında kamuoyuna sunulmuştur.
TTK Tasarısı, akademisyen, uygulamacı ve diğer uzmanlardan oluşan geniş bir komisyon tarafından hazırlanmıştır. Hazırlık çalışmaları
beş yıl süren ve altı kitaptan oluşan Tasarı’nın, gerekçesi ile birlikte,
yazılması için büyük bir emek ve zaman harcandığı anlaşılmaktadır.
Bununla birlikte, yabancı ülkelerde temel kanunların yapılması süreci
ile karşılaştırdığımızda, Tasarı’nın tartışılması için ayrılan sürenin son
derece yetersiz olduğu, üstelik Tasarı’nın, başta hukuk fakültelerindeki
uzmanlar gelmek üzere, ilgili kişi ve kurumlara, çok geç ve eksik sayıda
gönderildiği görülmektedir.
Tasarı’da, özellikle ticari işletme, ortaklıklar ve sigorta hükümleri
başta gelmek üzere, önemli değişiklikler yapıldığı görülmektedir. Değişiklik ve yeniliklerin esasına ilişkin olarak birçok eleştiri, değerlendirme
ve önerilerde bulunulması mümkün ve hatta kaçınılmazdır.
2
Kısa bir tartışma süresine rağmen sonra gelen yoğun eleştiriler
üzerine Tasarı’da bazı değişiklik ve düzeltmeler yapıldığı ve TBMM
görüşmelerinin başlamasından önce, metne, elimize ulaşan şeklinin
3
verildiğini öğrenmiş bulunmaktayız. Aşağıda, tasarının bu son metni
üzerinden dili ve ifadeleri ile, ticari işletme, şirketler ve kıymetli evraka
ilişkin bazı hükümleri hakkında değerlendirmeler yapılacak ve önerilerde bulunulacaktır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YAŞAYAN ANAYASA
2003 VE 2004 YILLARI
ANAYASA GELİŞMELERİ
</Başlık>
<Özetçe>Hukuk kuralları yaşar. Hukuk kurallarının asıl serüveni yürürlüğe
girdikten sonra başlar. Ortaya çıkan her yeni hukukî sorun, o sorunla
ilgili hukuk kuralının yeniden gündeme gelmesine, tartışılmasına neden
olur. Bir hukuk kuralının her yorumlanışı, her uygulanışı onun nefes
alıp vermesidir. Hatta, bir hukuk kuralı yürürlükten kalksa dahi, o kural
yaşarken ortaya çıkan birikim daha sonraki uygulamalara ışık tutar.
Anayasa kuralları da böyledir. Anayasalar da yaşayan metinlerdir, hatta,
kendilerine özgü özellikleri dolayısıyla, diğer hukuk metinlerine göre
en uzun yaşayan veya yaşama şansına sahip olan metinlerdir. İnsanlar
deneyimlerinden ders alarak hata yapmaktan kurtulur. Aynı şekilde,
hukuk kurallarının uygulanması sırasında ortaya çıkan sorunların değerlendirilmesi de, o kuralların doğru anlaşılmasına katkıda bulunur.
Öyleyse, Anayasa’nın günlüğünü tutmak, o anayasanın doğru uygulanması için büyük önem taşır. Nihayetinde, bir anayasanın dökümü
o anayasayı değiştirmek veya muhafaza etmek isteyenler için de bir
“performans testi” olarak ayrı önem taşır. Biz, düzenli olarak sürdürmeye
çalıştığımız “Yaşayan Anayasa” serisinde, 1982 Anayasası’nın “yaşamını”,
özellikle günlük gazete arşivleri ve internet kaynaklarından faydalanarak belgelemeyi amaçlıyoruz.
Bu çalışma çerçevesinde, esas olarak hukukî tartışmalara yer verdik.
Ancak, bir anayasanın yaşamı siyasî ortamdan ayrı düşünülemeyeceği
için, gerekli olduğu ölçüde anayasa gelişmelerinin siyasî arka planını
da aktarmaya çalıştık.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SİYASAL PARTİ TÜZÜKLERİNİN
YARGISAL DENETİMİ
</Başlık>
<Özetçe>Siyasal partilerde tüzük, parti iç-hukukunun temel kuralıdır. Partinin yapısını ve işleyişini ortaya koyan, üyelerin ve aday adaylarının
hukukunu düzenleyen ana belgedir.
1
Parti tüzük ve programlarının, diğer gönüllü kuruluşların yahut
sivil toplum yapılanmalarının aksine, Anayasa seviyesinde ele alınması
ve asli kurucu iktidar tarafından Anayasa sorunu olarak değerlendirilmesi; siyasal partilere karşı derinlerde duyulan güven eksikliği kadar,
hukukun üstünlüğüne yapılan yüksek vurguyu anlatır (Anayasa m.
69/I, 69/V, 68/IV karşlığı Anayasa m. 33).
(2)
Siyasal parti tüzüklerinin üst-hukuk normlarına (Anayasa’ya ve
yasaların emredici kurallarına) aykırılığı halinde ortaya çıkabilecek
sorunların yine hukuk yoluyla nasıl giderilebileceği sorusu, bu incelememizde cevaplandırılmaya çalışılacaktır.
Sorunu doğrudan veya dolaylı olarak düzenleyen kuralların doğal
sınırları, korporatif hukukun ortak ilkeleri, bu konuda görevli kılınmış
organların sorun bağlamında konumları, görünürde (kâzip) kural-görev
çatışmaları üzerinde durulacaktır. Özellikle yargı uygulamasında beliren, fakat pozitif hukukumuzla bağdaştırılması zor örnek ve eğilimler
değerlendirilecektir.
Yazılı hukukumuzun parçalı ve eksik düzenlenmesinden kaynaklanan duraksamaları ortadan kaldıracak “değişiklik” önerilerine de
incelememizde yer verilecektir.
Değineceğimiz hukuki sorunlarla ilgili olarak, ne herhangi bir siyasi
partinin makale yahut eser düzeyinde bir araştırması, ne de doktrinde
doğrudan bir inceleme vardır.
3
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK MEDENİ KANUNU’NA GÖRE
EDİNİLMİŞ MALLARA KATILMA REJİMİNDE
DEĞER ARTIŞ PAYI VE
DENKLEŞTİRME ALACAĞI
</Başlık>
<Özetçe>Türk evlilik ve mal rejimleri hukukunda, eşler arasındaki malvarlıksal ilişkilerin en önemli kesitini oluşturan yasal ve seçimlik mal rejimleri
konusu, yasa koyucu tarafından evliliğin özel mali hükümleri arasında
ayrıca ele alınmaktadır. Nitekim, 4721 sayılı yeni Türk Medeni Kanunu’nun pozitif sistemi incelendiğinde, eşlerin, evlilik birliği sürecinde
gerek kişisel malları gerekse edinilmiş malları ile ilgili olarak hak, yetki
ve yükümlülüklerin “Eşler Arasındaki Mal Rejimi” (TMK m. 202 vd.) üst
başlığı altında yasal kurallarla ayrıntılı biçimde düzenlendiği görülmektedir. Mevcut bu yasal düzenlemeye göre, eşlerin, yasal çerçeve
içerisinde kalarak seçtikleri ya da yasa gereği tabi oldukları mal rejimine
özgü temel kural ve ilkeler nedeniyle, yapacakları hukuksal işlemlere
farklı sonuçlar bağlanmaktadır. Bu bağlamda, eşler, yasal istisnalar dı-
şında, sahip oldukları işlem serbestisi doğrultusunda, diğer eşle veya
üçüncü kişilerle malvarlıklarını ilgilendiren her türlü hukuksal işlemi
yapabilmektedirler (TMK m. 193).
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İNTERNET SERVİS SAĞLAYICILARININ
HUKUKİ SORUMLULUKLARI
</Başlık>
<Özetçe>İnternetin ortaya çıkması ile birlikte bir yandan mevcut hukuk
kurallarının yepyeni bir alan olan siber uzaya uygulanması zarureti
ortaya çıkmış; öte yandan da internete özgü yeni ve daha önce benzeri
görülmemiş hak ihlalleri görülmeye başlamıştır. İnternete açılan kapı
niteliğindeki internet servis sağlayıcılar adeta siber uzaya kullanıcıları
taşıyan uzay aracı gibidirler ve ortaya çıkan hak ihlallerinden hiçbir
sorumluluklarının kabul edilmemesi hakkaniyete aykırı olacaktır.
Uluslararası alanda gerek Dünya Fikri Mülkiyet Örgütü’nün
1
girişimleri gerekse Avrupa Birliği düzenlemeleri ile olası hak ihlallerinde hak
sahiplerini korumak için servis sağlayıcılar ile ilgili de hükümler öngörülmüştür. Ülkeler de ulusal mevzuatlarını bu düzenlemelere paralel
şekilde yerine getirmektedirler. Düzenlemeler yapılırken ortaya çıkan
hak ihlallerini engellemek amaçlandığı kadar içinde bulunduğumuz
bilgi çağında internetin ve yeni teknolojilerin gelişimi de dikkate alınmaktadır. Bu noktada servis sağlayıcıların sorumluluklarının açık ve
net olarak belirlenmesi önem taşımaktadır.
Dünyada ve Türkiye’de internet kullanıcıları her geçen gün artmaktadır. Computer Industry Almanac verilerine göre dünyada 2004
yılı itibariyle 934 milyon internet kullanıcısı vardır. Bu rakamın 2005
yılında 1.07 milyara, 2006 yılında 1.21 milyara ve 2007 yılında 1.35
milyara çıkması beklenmektedir. Türkiye’de internet kullanıcı sayısı
7.27 milyon olarak belirlenmiştir. Dünyada 13.000 civarında
2
internet
servis sağlayıcı vardır. ABD’de 186 milyon internet kullanıcısı ve 7.000
civarında internet servis sağlayıcı vardır. Türkiye’de 50 tane internet
servis sağlayıcı vardır.
3
İnternet servis sağlayıcılar ile ilgili düzenlemeler internetin gelişim
ivmesini belirlemesi açısından da büyük önem taşımaktadır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ CEZA KANUNU’NUN
MÜTESELSİL SUÇLA ALAKALI
HÜKÜMLERİNİN DEĞERLENDİRİLEMESİ
</Başlık>
<Özetçe>Bu çalışmada 26.09.2004 tarihinde kabul edilip, 12.10.2004 tarihide
Resmi Gazete’de yayımlanan ve 01.06.2005 tarihinde yürürlüğe giren 5237
sayılı Ceza Kanunu’nun 43. maddesinde düzenlenilen zincirleme suç
ile aynı müessese ile alakalı 01.03.1926 yılında kabul edilip 13.03.1926
Resmi Gazete’de yayımlanarak yürürlüğe girmiş olan 765 sayılı Ceza Kanunu’nun müteselsil suçla alakalı 80. maddelerine de değinilecektir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5326 SAYILI KABAHATLER YASASI’NIN
ANAYASA’YA VE HUKUKA AYKIRILIK
AÇISINDAN İNCELENMESİ
</Başlık>
<Özetçe>30.03.2005 tarihli ve 5326 sayılı Kabahatler Yasası, bazı yönlerden
Anayasa’ya, hukuka ve ceza hukukunun temel kurallarına aykırılıklar
taşımaktadır.
Kırk beş madde ve üç geçici maddeden oluşan bu Yasa’nın da 1
Haziran 2005 olan yürürlük tarihinden önce yeniden ele alınması gerekmektedir. Çünkü bu Yasa, bazı yönlerden hem 5237 sayılı TCK ile
hem de 1982 Anayasası ile ciddi biçimde çelişmektedir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ADLİ BİRİMLERDE GÖRÜLEN
YOLSUZLUKLAR VE ALINMASI GEREKEN
KARŞI ÖNLEMLER
</Başlık>
<Özetçe>Tuzun kokması, yolsuzlukların anası veya yolsuzluğun yolsuzluğu şeklinde betimlenen adalet yolsuzlukları dünyadaki hukukçular
tarafından ancak son yıllarda inceleme konusu yapılmıştır. Adalet
yolsuzluklarının hukukçular tarafından son yıllarda inceleme konusu yapılmasını olağan olarak kabul etmek olanaklı değildir. Çünkü,
yolsuzluklar, kişilere, topluma ve devlete ait ekonomik, mali sosyal ve
kültürel çok önemli hakları ihlal etmekte, adalet yolsuzlukları ise söz
konusu ihlalin yanında, adaletin düzgün ve dürüst işlemesi gerektiği
şeklindeki devletin ve toplumun temelini oluşturan hukuki varlık veya
menfaati de tahrip etmektedir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUS BİLİNCİ
</Başlık>
<Özetçe>Ülke gündemine son günlerde sokulmaya çalışılan konular, “vatandaş-
lık”, “alt-üst kimlik” ve bütün bunların içinde yer aldığı “ulus devlet” kavramı
ile “ulus bilinci” tartışmalarıdır. Bunlara “dinin üst kimlik” niteliği iddiası
ile yine “dinin toplumun çimentosu olduğu” düşüncesini de ekleyebiliriz.
Aslında Türk toplumunun çok önceleri, 1800’lü yıllarda tartışmaya başladığı bu sorunları çözmüş olması gerekirken hala tartışılıyor olması büyük
bir talihsizliktir. Çağdaş uygarlık yolundaki savaşımda zaman kaybından
başka bir anlamı da yoktur.
Lügat anlamı; “derebeylik düzeninin yıkılışı ve anamalcı düzenin oluşumu
döneminde ortaya çıkan, toprak, ekonomik yaşam, dil, ruhsal yapı ve kültürel özellikler yönünden ortaklık gösteren, tarihsel olarak oluşmuş, en geniş insan topluluğu”
olarak açıklanan “ulus” çeşitli faktörlerin birleşmesiyle oluşmaktadır. Bu
faktörlerin başında dil, soy, kültür ve tarih birliği gelmektedir. Dinin bu
unsurlar arasında yer alıp almadığı ve ulusun oluşmasındaki katkısı ise
tartışmalıdır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5271 SAYILI
CEZA MUHAKEMESİ KANUNU
HAKKINDA BAZI TESPİT
VE
DEĞERLENDİRMELER
</Başlık>
<Özetçe>5271 sayılı Ceza Muhakemesi Kanunu’nun (CMK) diğer bütün kanunlar gibi iyi hükümleri olduğu gibi, eleştirilmesi gereken hükümleri
de bulunmaktadır. Bütün eleştirilerde olduğu gibi, bunların bir kısmı
objektif bir kısmı sübjektif değerlendirmelere dayanmaktadır.
Aşağıda önce CMK’nın temel yaklaşımları hakkında bazı değerlendirmelerde bulunulacaktır. Ardından, bu alt yapı kullanılarak, yeni
Kanun’un çeşitli hükümleri, belirli başlıklar altında toplayacağımız
açıklamalarımıza konu edilecektir.
Çalışmada CMK’nın tamamı hakkında tüketici bir değerlendirme
yapılmayacak, ancak, sistemli bir yaklaşım içerisinde, bir kısım hususlar
öne çıkarılıp, vurgulanacaktır. Burada değinilmeyen hususların önemsiz
olduğuna dair bir görüşümüzün bulunduğu düşünülmemelidir. Amacımız, değerlendirmelerimizi ilgilenenlerin bilgisine sunup, tartışmaya
açmaktan ibarettir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK TABİİYETİNDE OLAN KİŞİLER
İLE İLGİLİ DAVALAR IŞIĞINDA
AMERİKAN MİLLETLERARASI
YARGILAMA HUKUKUNDAKİ
BAZI TEMEL KAVRAMLAR
</Başlık>
<Özetçe>Teknolojik gelişmeler çerçevesinde, uluslararası ticari ilişkilerin
artması buna paralel olarak da kişilerin ve sermayenin serbest dolaşı-
mı, Türk vatandaşlarının ve şirketlerin sadece Türkiye’de değil farklı
ülkelerde de faaliyetlerini sürdürmelerine imkan tanımıştır. Yaşadıkları
ülkelerde vatandaşlarımız ve ticari faaliyeti olan şirketlerimiz hukuksal
sorunlar ile karşı karşıya kalmaktadırlar. Devletlerin yabancı unsurlu
davalara ilişkin farklı düzenlemeleri, Türk tabiyetinde olan kişiler lehine
olabileceği gibi, aleyhine de olabilmektedir. Bu makalede, Amerikan
mahkemelerince Türk tabiyetinde bulunan kişiler hakkında verilen bazı
mahkeme kararları incelenmiş ve bu kararların hukuki dayanağını oluş-
turan Amerikan Devletler Özel Hukuku kuralları değerlendirilmeye
çalışılmıştır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK
TOPLUMSAL BİR GERÇEKLİKTİR
</Başlık>
<Özetçe>Toplumsallık dayanakları içinde hukuku açıklamaya yönelen
çalışmaların, sistematik kuramsal yapıların temelleri 18. yüzyılda
atılmıştır. August Comte (1798-1857)’nin, “Rasyonalist Doğal Hukuk”un
yapısında yer alan “soyut insan” tasarımına yönelttiği eleştiriler, yeni
bir hukuksal bakış açısını geliştirmekle kalmamış, aynı zamanda “Sosyoloji
Bilimi”nin de oluşumuna katkı sağlayan dikkate değer bulgular
olarak anlam kazanmıştır. Diğer yandan Herbert Spencer (1820-1903),
Emil Durkheim (1858-1917), Léon Duguit (1859-1928) ve Léon Borgeois (1851-1925)’in, hukukun toplumsal kökenlerine ulaşmak için
gösterdikleri olağanüstü çabalar, hukuk literatürüne “Sosyolojik Hukuk Düşüncesi” tezini kazandırmıştır. Bu tez, salt bir düşünce olarak
kalmamış, devrim niteliği taşıyan ve “sosyal hukuk” olarak nitelenen
uygulama boyutu ile anlam kazanmış ve çağdaş hukuk sistemlerini
derinden etkileyen dönüşümlere neden olmuştur.
1
Biz de bu çalışma ile, hukukun toplumsal kökenlerini irdelemeyi ve ona açıklık kazandırmayı, yalın bir anlatım içinde, sürdürme gayreti içinde olacağız.
Kuşkusuz oluşturmaya çalıştığımız içerik, “Sosyolojik Hukuk Düşüncesi”nin ortaya koyduğu birikim üzerinde oluşacak; bir anlamda, yukarıda belirttiğimiz düşünürlerin izlerini kaçınılmaz olarak taşıyacaktır.
Bu önemli ve özgün birikim karşısında, ortak içeriğe katkıda bulunma
arayışı içinde ortaya koyduğumuz bu çalışma, iyi niyetli düşünsel
bir etkinlik olmanın ötesinde, bir farklılık yaratma (orijinalite yakalama) iddiasında değildir. “Sosyolojik Hukuk Düşüncesi”nin, hukuk
ve toplumsal yaşama ilişkin geliştirdiği ana önermeleri hatırlatarak
başlamayı uygun bulduğumuz bu çalışmamızı, üç ana başlık altında
oluşturduk.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>“TÜRK CEZA HUKUKU’NDA BİLİŞİM SUÇLARI”
ESKİ TCK BAĞLAMINDA HUKUKUMUZDA
YER ALAN İLK DÜZENLEMELER VE
5237 SAYILI YENİ TÜRK CEZA KANUNU’NUN
İLGİLİ HÜKÜMLERİNİN YORUMU
</Başlık>
<Özetçe>Teknoloji, sıklıkla insanoğlunun maddi gelişiminin ve uygarlığının
somut görüngüsünü teşkil edebilecek nitelikte bir gelişmişlik ölçütü olarak ele alınmaktadır. Ve onun getirisi olan her türlü yenilik de toplumsal
alanda çok kısa bir süre içerisinde yankı bulmaktadır. Söz konusu etki
ise, toplumun bu tür bir yeniliğe hazır olma derecesi, uyum gösterme
kabiliyeti, yeniliğin niteliği ve kapsamı ve toplumun yeniliği algılayış
şekline göre hem müspet hem de menfi biçimlere bürünebilmektedir.
Hukuk da topluma düzen kazandırmayı ve bireyler arası/toplumsal
ilişkileri de hak ve nesafet, adalet ilkeleri çerçevesinde yeniden biçimlendirmeyi amaç edindiğinden ötürü söz konusu teknolojik yeniliklere
karşı da bir tavır almak zorunda kalmaktadır. Böylece hayatın dinamiği, hukuku yenilikler karşısında canlı, devingen ve güncel olmaya
zorlamaktadır.
Nihayetinde dört bir yanımızın elektronik/elektromanyetik ağlarla
örülü olduğu ve bilgisayarların hayatımızın ayrılmaz bir parçası haline
gelmeğe başlandığı günümüzde, bilişim sistemlerinin toplumsal yaşamla
iç içe bulunduğu ölçüde özel bir hukuki rejimle düzenlemeye ihtiyaç göstermesi doğal bir sonuç olarak karşımıza çıkmaktadır. İşte gereksinilen
bu hukuki düzenleme biçimlerinden bir kısmını da cezai düzenlemeler
teşkil etmektedir. Zira gerçek anlamda iletişim özgürlüğünün tesisi için
de özgürlük anlamından kopan hak ihlallerinin ve diğer gayri meşrulukların da önleyici yahut telafi edici mekanizmalarla engellenmesi gereklidir. Bu bağlamda, konumuz giderek yaygınlaşan sosyo-teknolojik,
sosyo-kültürel bir görüngünün hukuki çerçeveye oturtulması açısından
işlenmeye muhtaçtır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KİTLE HABERLEŞME ARAÇLARININ
YAYINLARINA KARŞI
CEVAP VE DÜZELTME HAKKI
</Başlık>
<Özetçe>Cevap ve düzeltme, yalanlama, yalan olduğunu söyleme anlamı-
na gelen Arapça kökenli “tekzip sözcüğünün” yasal karşılığı olarak, bir
basın organında yer alan bir haber ya da eleştiri ile haksız suçlamalara
uğramış veya kendisi hakkında yanlış bilgi verilmiş kişiye kendini aynı
yolla savunma imkanı veren bir haktır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÜST DÜZEY YÖNETİCİLERİN
YETİŞTİRİLMESİ İLE İLGİLİ
ANASAYA MADDESİNİN
İLGİNÇ SERÜVENİ
</Başlık>
<Özetçe>Konuyu oluşturan Anayasa, 1982 Anayasası, madde ise bu Anayasa’nın 128. maddesidir. Maddenin ele alınması ve incelenmesi sonucunda, ilginç bir serüvenin ortaya çıkarılmasının nedeni ise, maddenin son
fıkrasında yer alan üst düzeyden yöneticilerinin yetiştirilmesine ilişkin
ibare olmuştur. 1982 Anayasası’nın hazırlanması aşamasına gelmeden
önce, yönetici ve üst düzey kamu yöneticisine ilişkin anayasal düzenlemelere göz atacak olursak:
Anayasalarımızın incelenmesinde; yönetici yetiştirme, yöneticiler ve
üst düzey yöneticilerle ilgili özel bir hükme, 1982 Anayasası hariç rastlanmadığı anlaşılmaktadır. Ancak memurlara ilişkin bölümlerde, kamu
hizmetlerine girerken kişiler arasında ayrım yapılamayacağı ve yapılan
sınavlarda başarılı olabilenlerin kamu görevlisi olarak atanabileceği hususları yer almaktadır. İlk Anayasa’dan itibaren de kamu hizmetlerine
girişte eşitlik ve yeterlik esaslarının kabul edildiği anlaşılmaktadır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5271 SAYILI
CEZA MUHAKEMESİ KANUNU’NDA
YENİ MÜESSESELER:
GİZLİ SORUŞTURMACI VE TEKNİK
ARAÇLARLA İZLEME
</Başlık>
<Özetçe>Bilindiği gibi ceza muhakemesinin amacı maddi hakikate ulaşmaktır. Maddi hakikat ise gerçeğin, tam doğrunun ta kendisidir. Bunun
başlıca sebebi, kişinin özgürlüğünün söz konusu olmasıdır. Bu nedenledir ki, sanığın suçluluğu konusunda tam bir kanıya ulaşılamadığında,
onun beraatına karar verilmesi gerekir (AY m. 38/4). Maddi hakikatin
ortaya çıkarılması ise ancak suçlarla ilgili olarak elde edilecek “bilgi” ile
mümkündür. Bu bakımdan ceza muhakemesinde delillerin serbestliği
ilkesi kabul edilmiştir.
Ancak ceza muhakemesinin günümüzde ulaştığı noktada, amaç
“ne pahasına olursa olsun” maddi hakikate ulaşmak değildir. Devlet, adli
yollardan ve hukuka uygun bir şekilde maddi hakikate ulaşmalıdır. Bu
nedenle bir yandan
1
devletin suçlulukla mücadele çabasını mümkün
kılmak, diğer yandan ise bireylerin kişisel hürriyetlerine yersiz müdahaleleri önlemek bu hukuk dalının görevidir. İşte suçlulukla etkili bir
şekilde mücadele edilebilmesini ve bunun insan hakları ihlallerine yol
açmadan, “delilden sanığa” giderek yapılmasını esas alan 5271 sayılı yeni
CMK, suçlara ilişkin delil elde etme konusunda birçok yeni düzenleme
getirmektedir. Bu düzenlemeler arasında yer alan ve çalışmanın konusunu teşkil eden “gizli soruşturmacı ve teknik araçlarla izleme” tedbirleri de
özellikle organize suçlulukla mücadelede başvurulan yöntemlerdir. Bu bakımdan çalışmada, yürürlükten kaldırılan
2
4422 sayılı Çıkar Amaçlı
Suç Örgütleriyle Mücadele Kanunu hükümlerine de yer verilmiştir.
Gizli soruşturmacı ve teknik araçlarla izleme tedbirlerinin içeriklerinin açıkça ortaya konulabilmesi amacıyla çalışmada kavramsal açıklamalara geniş bir şekilde yer verilmiş ve bu tedbirlerin birtakım benzer
kavramlardan ayırt edilebilmesine yönelik karşılaştırmalar yapılmıştır.
Ayrıca Adalet Komisyonu Raporu’nun konuyla ilgili bölümlerine yer
verilmiş ve mukayeseli hukuktaki düzenlemelere de kısaca değinilmiştir. Bunun dışında gizli soruşturmacı ve teknik araçlarla izlemenin
hukuki niteliği üzerinde durulmuş ve bu yöntemlerin Ceza Muhakemesi
Hukuku içerisindeki yerinin belirlenmesine çalışılmıştır.
Çalışmada gizli soruşturmacı ve teknik araçlarla izlemeyi düzenleyen CMK m. 139 ve 140 ile 4422 sayılı Kanun’un ilgili hükümlerinden
hareketle, bu tedbirlerin uygulanmalarına ilişkin esaslar belirlenmeye
çalışılmıştır. Çalışmanın son bölümlerinde ise, söz konusu tedbirler
yoluyla elde edilen bilgilerin ispat hukuku içindeki yerinin ortaya
konmasına ve bu tedbirlere başvurulmasının temel hak ve özgürlükler
açısından değerlendirilmesine yönelik açıklamalarda bulunulmuştur.
Son olarak da genel bir değerlendirme yapılmıştır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HAYVAN HAKLARINA BAKIŞ
</Başlık>
<Özetçe>Son yıllarda dünyadaki ekonomik, toplumsal ve siyasal yapılanmalarda büyük değişmeler yaşanmasıyla birlikte, bu değişimin kuramsal
ve pratik gerekçelerini açıklamak açısından bazı kavramlar anahtar rolü
üstlenerek öne çıkmaya başlamıştır. Bu bağlamda bazı kavramlar, farklı
alanlara ilişkin sorunları gündeme getirmek bakımından baskın konuma gelmektedir. Çevre bu kavramların başında gelmektedir. Geniş bir
çevre tanımının içine, yeryüzünün tüm alanları ve işleyen süreçlerinin
girdiği söylenebilir. Bu alan ve sürecin içine, tüm canlı cansız varlıklar
ile canlı varlıkların eylemlerini etkileyen fiziksel, kimyasal biyolojik ve
toplumsal etmenlerin girdiğini kabul etmek gerekir.
1
Yeryüzü çevresinin bir unsuru olan hayvanların bazı haklara sahip
olması ve bunların hukuk alanında korunması düşüncesi görece olarak
yeni olup, doğanın özgün yapısının bozulmasının insan yaşamını doğrudan etkilemesi nedeniyle gündeme gelmeye başlamıştır. Çevrenin sahibi
yada unsuru olan hayvanların korunmasının gerekliliği, hukukun genel
amaçları içindedir. Ancak, hayvanlar insanlar için mi yoksa çevrenin
bir unsuru olarak mı korunmalıdır? İnsanı evrenin merkezine oturtan
çağdaş batı düşüncesi, insanı her türlü değer ve etkinliğin de kaynağı
olarak görmektedir. Bu nedenle hayvanlar, sırf etik değerler için mi, bir canlı kategorisi ve doğanın ayrılmaz bir parçası olarak mı yoksa
ekonomik geleceğe ilişkin çıkarlar böyle gerektirdiği için mi korunması
gereklidir sorusu yeniden sorulabilir?
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA VE GÜVENLİK TEDBİRLERİNİN
İNFAZI HAKKINDA KANUN’DA
BESLENMENİN REDDİ
</Başlık>
<Özetçe>13.12.2004 Tarih ve 5275 sayılı Ceza ve Güvenlik Tedbirlerinin İnfazı
Hakkında Kanun’un 82/1 ve 2. fıkralarında, beslenmenin herhangi bir
nedenle reddedilmesi halinde yapılması gereken işlemler anlatılmaktadır. Beslenme, açlık grevi veya herhangi bir nedenle reddedilebilir.
Fakat uygulamada beslenmenin reddi, açlık grevi şeklinde olmaktadır.
Çünkü verilen yiyecek ve içeceklerin sürekli olarak reddi ya intihar ya
açlık grevi ya da akıl hastalığı nedenlerinden birisine dayanır. Bunların
dışında bir nedenle beslenmenin reddi söz konusu olamaz.
Açlık grevleri, açlık grevcisine müdahale ve hekimin tutumu
“Hükümlünün kendisine verilen yiyecek ve içecekleri reddetmesi” başlıklı
82. maddesinde düzenleme altına alınmıştır. Kanun’da “açlık grevi” yerine
“beslenmenin reddedilmesi” şeklinde daha üst kavram kullanılmak
istenmiştir.
Ceza ve Güvenlik Tedbirlerinin İnfazı Hakkında Kanun’un 82/3.
maddesi muayene ve tedavinin reddedilmesi halini düzenlemektedir.
Bu nedenle konuyu ikili bir ayrıma giderek incelemek gerekir. Yani,
beslenmenin reddi ile muayene ve tedavinin reddi.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>VERGİ DAVALARININ
HUKUKİ NİTELİĞİ
</Başlık>
<Özetçe>Öncelikle ifade etmek gerekirse, bu çalışmada “vergi davası” kavramı, çözümünde vergi yargısının
1
görevli olduğu uyuşmazlıkları gösterir
biçimde kullanılmıştır. Vergi davalarının kuramsal niteliği belirlenmeye
çalışılırken, öncelikle, Türk idari yargı kodunu oluşturan “2575 sayılı
Danıştay Kanunu”, “2576 sayılı Bölge İdare Mahkemeleri, İdare Mahkemeleri
ve Vergi Mahkemeleri Kuruluşu ve Görevleri Hakkında Kanun” ile “2577
sayılı İdari Yargılama Usulü Hakkında Kanun” dikkate alınmalıdır; ancak,
bu çaba içerisinde “213 sayılı Vergi Usul Kanunu” da sayılan yasal düzenlemeler ile birlikte değerlendirilmelidir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>(İSTİNAF MAHKEMELERİ)
“BÖLGE ADLİYE MAHKEMELERİ”
YA DA
“ÜST MAHKEMELER” AÇILIRKEN
DUYULAN KİMİ KAYGILAR
</Başlık>
<Özetçe>Uzun tartışmalar sonunda yasalaşan “İstinaf” mahkemelerinin kurulması ve çalışmalarıyla ilgili ön hazırlıkların başlatılması kapsamında
31 Ocak 2006 günü Ankara Hakimevinde Hollandalı, İsveçli yargıçlar
yanında Türk yargıçlarında katıldığı, Hollanda Büyükelçisi, Yargıtay
Genel Sekreteri ve Adalet Bakanı’nın yaptığı konuşmalar sonunda çalışmalarlarla ilgili ilk adım atılmıştır. Aynı konuyla ilgili olarak 2 Şubat
2006 günü “İstinaf”ın ceza bölümünü, 7 Şubat 2006 günü hukuk bölümünü tartışmak için, yabancı ve yerli yargıçlarla bilim adamlarından
oluşan heyetler, Türkiye Barolar Birliği’ni ziyaret etmişlerdir. Her iki
toplantıda da “İstinaf”, “Bölge Adliye” ya da “Üst Mahkeme”leriyle ilgili
kimi endişe ve kaygılarımızı belirttik. Bu düşüncelerimizi sizlerle de
paylaşmak istedim. O nedenle derginin bu sayısında yazımı, bir makale
kapsamında bu konuya ayırıyorum.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BÜYÜK BİRADERİN GÖZETİMİNDEN ÇIKIŞ:
TELEFONLARIN İZLENMESİNDE
DEVLETİN SORUMLULUĞU
</Başlık>
<Özetçe>““Smith!” diye haykırdı, tele ekrandan kulakları yırtan o ses. “6079, Smith
W. Evet, sen! Lütfen daha çok eğil! İstesen daha iyisini yapabilirsin. Çaba
göstermiyorsun. Eğil daha lütfen! Şimdi oldu yoldaş. … Görüyorsunuz, dizlerimi bükmüyorum. Eğer isterseniz bunu hepiniz yapabilirsiniz.” Ve Winston,
büyük bir çaba harcayarak yıllardır ilk kez, dizlerini bükmeden ayakuçlarına
dokunma başarısını gösterdi.”
1
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BİR AVUKAT YANINDA
AYLIKLI OLARAK ÇALIŞAN AVUKATIN
DURUMUNUN AVUKATLIK YASASI
AÇISINDAN DEĞERLENDİRİLMESİ
</Başlık>
<Özetçe>Hiçbir planlama yapılmadan birbiri ardına açılan hukuk fakültelerinin yılda ortalama üç bin mezun vermesi, hukuk diploması alanların
avukat olmaları önünde herhangi bir engel bulunmaması, yaş ortalaması çok genç, yaklaşık ellibeşbin avukatı yaşam ve hukuk mücadelesi
içinde bırakmıştır. Kendi bürolarını çeşitli sosyal ve kişisel nedenlerle
açamayan genç avukatlar, bir başka avukatın yanında aylık ücretli
olarak çalışma yolunu seçmişler ve uygulamada “işçi avukat” tipini
oluşturmuşlardır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVUKATLIK
ASGARİ ÜCRET TARİFELERİNİN
ELEŞTİRİSİ
</Başlık>
<Özetçe>Avukatlık asgari ücret tarifesi, avukatın yapacağı bütün hukuki
yardımlarda, alacağı en az ücreti belirleyen tarifedir.
Dava veya takiplerde, taraflardan birisi dava ya da takibinde haklı çıktığında, karşı tarafa yargılama giderlerinin yüklenmesi gerekir.
Avukatlık ücreti de yargılama gideri olduğundan, kendisini avukat ile
temsil ettiren kişi yararına avukatlık ücretine de hükmedilmesi gerekir.
İşte karşı tarafa yargılama gideri olarak yüklenecek avukatlık ücretinin
miktarı, asgari ücret tarifesindeki hükümlere göre belirlenir.
Avukatlık asgari ücret tarifesinin bir başka uygulama alanı ise;
avukat ile iş sahibi arasında belirlenecek ücrete taban oluşturmasında
kendisini gösterir. Nitekim, avukat ile iş sahibi yasa kuralları çerçevesinde ücreti serbestçe kararlaştırabilirler. Ancak, kararlaştırılacak ücretin
avukatlık asgari ücret tarifesinin altında olmaması gerekir.
Bu yazıda gerek avukatlık asgari ücret tarifesine ve gerekse de CMK
hükümleri uyarınca atanacak müdafi ve vekillere ilişkin ücretleri belirleyen tarife hükümlerinin hazırlanmasına ve yapısına genel olarak yer
verilecek, TBB tarafından hazırlanarak 04.12.2005 tarihli Resmi Gazete’de
yayınlanarak yürürlüğe giren son tarifelerin eleştirisine yer verilecek,
bundan sonraki tarifelerin hazırlanmasına bu şekilde katkı yapılmaya
çalışılacaktır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5237 SAYILI TÜRK CEZA KANUNU’NUN
ÖZEL HÜKÜMLERİNE İLİŞKİN
DÜŞÜNCELER
</Başlık>
<Özetçe>Bilindiği üzere, 1889 tarihli İtalyan Ceza Kanunu’ndan tercüme
yoluyla alınan 765 sayılı Türk Ceza Kanunu, 01.06.2005 tarihi itibariyle
5237 sayılı yeni Türk Ceza Kanunu tarafından yürürlükten kaldırıldı.
Yeni kanun, özellikle genel hükümler kısmında kendine ait bazı kurallar getirerek, daha önceki kanunun sistematiğinden önemli bir ölçüde
sapmıştır. Özel hükümler kısmında da önemli değişiklikler getirmiştir.
Yeni bir ceza hukuku sayfası açılmıştır. Bu yeni kanunun neler getirdiği,
neler götürdüğü gerek öğretideki görüşlerle, gerekse yargı alanındaki
uygulamalar ışığında zamanla ortaya çıkacaktır. Bu süreçte, bir takım
sorunların çıkacağı açıktır. Biz bu çalışmamızda, tespit edebildiğimiz
veya kendimizce sorun doğurabileceğini düşündüğümüz konulara
değineceğiz.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ELEKTRONİK İMZA
VE ELEKTRONİK İMZA İLE İLGİLİ
YASAL DÜZENLEMELER
</Başlık>
<Özetçe>Farklı iletişim araçları kullanılarak yapılan iletişim, zamanla teknolojik gelişmelere de ayak uydurarak elektronik ortama taşınmıştır.
Günümüzde bilgi alış-verişi başta olmak üzere her türlü iletişim
elektronik ortamda yapılmaktadır.
Eskiden elle yapılan birçok iş ve işlem hızla elektronik ortama taşınmaktadır. Bu gelişmelerin sonucunda bilgi çağı olarak nitelendirilen
çağımızda, hızla gelişen bilgi ve iletişim teknolojileri yaşamımızın her
alanına girmiştir.
Elektronik ortamda yapılan işlemlerin, yükümlülük getirdiği kişiler açısından hukuksal boyutu ile bağlayıcı olması için mevzuatta bu
işlemlerin geçerliliğini ve bağlayıcılığını kabul ederek hukuksal değer
kazandırmak gerekmektedir.
Bu hem elektronik ortama hukuksal bir koruma ve düzen getirecek
hem de elektronik ortamda yapılan işlere olan güveni artıracaktır.
Elektronik imza böyle bir ihtiyacın sonucu olarak ortaya çıkmıştır.
Bunun için mevcut hukuki düzenlemelerin yeniden yapılandırılması-
nın yanında 5070 sayılı Elektronik İmza Kanunu hazırlanmış ve kabul
edilerek yürürlüğe girmiştir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ TÜRK CEZA KANUNU
VE CEZA MUHAKEMESİ KANUNU’NDA
CEZAİ UYUŞMAZLIKLARIN ALTERNATİF
ÇÖZÜM YOLU OLARAK; UZLAŞMA
(MEDİATİON)
</Başlık>
<Özetçe>Çağımızda suç mağdurlarına karşı ceza adalet sisteminde, mağdurların yararları yönünde yeni bir duyarlılığın ortaya çıktığı görülmektedir. Çağdaş ceza kanunlarında bir kısım suçlar bakımından koruma
ilkeleri meydana çıkmaya başlamıştır. XXI. yüzyıl adalet sistemi, mağ-
durun tatmin edilmesini de ön plana çıkarmış bulunmaktadır. Bugün
anlaşılmıştır ki, suça karşı salt klasik ceza yaptırımları yeterli değildir.
Zararın giderilmesi ve onarım, hiç şüphesiz, adaletin temel amacını
oluşturmaktadır. Ancak bu, tek görünüm değildir.
1
Uzlaşmanın hedefi suçun işlenmesinden sonra fail ve mağdur arasında meydana gelen çekişmeyi, bir arabulucunun girişimini sağlayarak
çözmek ve adaleti sağlamaktır. Failin neden olduğu zararın giderilmesi,
fail-mağdur arasındaki barış, uzlaşmanın asıl unsurunu oluşturur. Failmağdur arasında uzlaşma dışında da, tazminatın sağlanması olanaklıdır. Ancak uzlaşma kurumunda zararın giderilmesi onarım yanında
ayrıca bir moral unsuru da vardır. Bu nedenle fail-mağdur arasındaki
uzlaşma suçun faili bakımından cezanın “Özel Önleme” fonksiyonuna
yardım ettiği gibi mağdurun ve genel olarak kamunun da yararlarının
korunmasını sağlar. Fail, uzlaşma ile, işlediği suçun sorumluluğunu
kabul edip üstlenerek ve sonuçlarını da gidererek toplumla yeniden
bütünleşme olanağını elde etmiş olur. Böylece failin cezaî sorumluluğu
tespit ve zararın giderilmesi için gereken yapılmış bulunacağından,
mağdur bakımından da adalet yerine getirilmiş olur. Fail-mağdur arasındaki uzlaşma, bundan başka, kamuda da, fiille ihlâl edilmiş olan
hukuk kurallarının geçerliliğini vurgulamış ve dolayısıyla kamusal
barışın yeniden kurulmasına hizmet etmiş olur.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BANKACILIK DÜZENLEME VE
DENETLEME KU RUMU’NUN
BANKALARA EL KOYMA VE
DENETLEME YETKİSİ
</Başlık>
<Özetçe>Düzenleyici ve Denetleyici Kamu Kurumları veya Bağımsız İdarî
Otoriteler olarak ifade edilen kurumlar arasında yer alan Bankacılık
Düzenleme ve Denetleme Kurumu (BDDK), 18.06.1999 tarihinde kabul
edilen 4389 sayılı Bankalar Kanunu ile oluşturulmuştur.
Türkiye’nin yaşadığı ekonomik krizlerde önemli bir yeri olan bankacılık sisteminin sorunlarının çözümü için bağımsız yapıda bir kurumun
ortaya çıkmasında, İnternational Monetary Found (İMF)’un bu konudaki
talebi de etkili olmuştur. Ekonomik kriz nedeniyle İMF ile sürdürülen
kredi görüşmelerinde İMF, bankacılık sisteminin ciddi bir kontrol altına
alınmasını ve bunun için bankaların bağımsız bir kuruluş tarafından
denetlenmesinin zorunlu olduğunu öne sürmüştür.
BDDK kuruluncaya kadar Türkiye’de bankalar, Maliye Bakanlığı
bünyesindeki Bankalar Yeminli Murakıpları Kurulu tarafından denetleniyor ve hazırlanan raporlar Hazine Müsteşarlığı’nın bağlı olduğu bakanlık tarafından değerlendirilerek, gerekli önlemler alınıyordu. Ancak
siyasî nedenlerle, bazen alınması gereken önlemlerin geciktirildiği veya
hiç alınmadığı, bu nedenlerle bankacılık sistemi içinde problemli bankaların da faaliyetlerine devam edebildikleri görülüyordu. Bu durum,
bankacılık sisteminin zayıflamasına ve ekonomik krizlerde ek sorunlar
çıkmasına sebep oluyordu.
Tüm bu nedenlerle, 4389 sayılı Bankalar Kanunu’nda BDDK’nın
kuruluşu, görevleri ve yetkileri belirlenerek, bankaların denetlenmesi
ve bankaların faaliyetleri ile ilgili düzenlemelerin yapılması görev ve
yetkileri Bakanlar Kurulu’ndan alınmış ve bağımsız bir idari otoriteye
verilmiştir. Bu suretle BDDK, bankacılık alanında Düzenleme ve Denetleme görevini yerine getiren, icraî karar alma yetkisine sahip, bağımsız
nitelikte bir kuruluş olarak ihdas edilmiştir.
Türkiye’nin ciddi ekonomik krizlerin içinden geçtiği bir dönemde
kurulan BDDK ile ilgili olarak bir yıl kadar süren hazırlık dönemini takiben, 23.03.2000/313 tarih ve sayılı kararname ile (31.03.2000/Mükerrer
24006 tarih ve sayılı RG,) başkan ve üyeleri tayin edilmiş; 21.05.2000/
730 tarih ve sayılı kararname ile (22.06.2000/24087 tarih ve sayılı RG,)
BDDK üyeleri ile personelinin uyacakları meslekî ilkeler belirlenmiş;
21.05.2000/729 tarih ve sayılı kararname ile (22.06.2000/24087 tarih ve
sayılı RG,) BDDK Teşkilât Yönetmeliği yürürlüğe konulmuş; 03.07.2000/
1005 ve 1007 tarih ve sayılı kararnameler ile (05.08.2000/24231 tarih ve
sayılı RG,) BDDK başkan ve üyeleri ile personelinin ücret ve diğer mali
hakları tespit edilmiştir.
BDDK 2000 yılı Ağustos ayından itibaren faaliyete geçmiş ve ilk düzenlemesini 26.08.2000/24152 tarih ve sayılı Resmi Gazete’de yayınlanan
“Tasarruf Mevduatı Sigorta Fonu Yönetmeliği”ni hazırlayarak yapmıştır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KAMU YÖNETİMİ YASA TASARISI’NIN
HUKUKSAL BOYUTU
*
</Başlık>
<Özetçe>Bilişim çağı, dönüşüm çağı, neo liberalizm çağı olarak da anılan
2000’li yıllar her alanda olduğu gibi hukuk alanına da değişim ve
dönüşümlere kucak açmaktadır. Özellikle İdare Hukuku alanında bu
değişimim ve dönüşümün kalıcı izlerine rastlamak mümkündür. Zira,
önceleri “tek egemen, buyurucu, üstün otorite önadlarıyla/ sıfatlarıyla anar
olduğumuz bu hukuk dalının aktörleri; kamu gücü kullanma ve tek yanlı iş-
lemlerle karşısındakinin hukukunu belirleme/etkileme gibi ayrıcalıklarından ya
vazgeçmekte ya da özel kesime doğru kısmi bir aktarım yapmak zorunda kalmaktadır”. Sözgelimi, önceleri kamu yararı amacı taşımak ön koşuluyla
malikin rızasını aramadan kamulaştırma yapan kamu makamları artık
“öncelikle malikle anlaşma yolunu” denemek zorunda kalmaktadır. Eğer
bu yol sonuç vermezse o zaman mahkeme kararıyla istediği hukuksal
sonucu (gereksinim duyulan taşınmazı) elde edebilmektedir. Ya da
önceleri kamu hizmetinin görülmesine ilişkin sözleşmeler idari sözleş-
me sayılırken ve idareye özel hukuk sözleşmelerinde görülemeyecek
üstünlükler ve ayrıcalıklar tanınırken (Örneğin; Sözleşme koşullarında tek yanlı değişiklik yapma gibi) 1999 Anayasa değişikliğiyle “idare
artık özel hukuk sözleşmeleriyle de kamu hizmeti gördürebilecektir”.
1
Bunun hukuksal sonucu ise, “idarenin kamu yararı gerektirse bile, eskiden olduğu
gibi tek yanlı değişiklikler yapamayacağıdır” Bir başka örnek de kamu çalı-
şanları alanından verilebilir. Kamu hizmetlerinin gördürülmesinde ana
(asli) ve sürekli görevler, memur statüsündeki kişilerin tekelindeyken;
zamanla bu görevler kadro karşılığında çalışan sözleşmeli personele,
son zamanlarda ise “geçici statüde, kadrosuz, dönemlik çalışan” kimselere
gördürülmektedir. Sözgelimi, okul koruma derneklerince
2
ya da ilçe
milli eğitim müdürlüklerince yapılan görevlendirmelerle öğretmen çalıştırılması yoluna gidilmektedir.
3
Bu durum kamu hizmetiyle ilgili bir
çok ilkenin değişmesi ya da en azından dönüşüme uğraması demektir.
İdare hukuku alanındaki en belirgin dönüşüm hiç kuşku yok ki kamu
yönetiminin örgütlenmesi, çalışanlarını statüsü alanında yaşanmaktadır.
Bu çalışmanın konusu da genel olarak bu eksen üzerine oturmaktadır.
Daha önce bir çok hükümet tarafından dile getirilmesine rağmen 59.
Hükümet tarafından Meclis’e sunulan “Kamu Yönetimi Temel Yasa” Tasarısı mevcut yapıya göre bir çok değişim öngörmektedir. Bazısı köktenci
(radikal) değişimleri içeren “yasa taslağı incelendiğinde mevcut sistemin
siyasal, toplumsal ve hukuksal yönde olumlu ya da olumsuz değişimlere gebe
olduğu söylenebilir.”
Biz Tasarı’yı hukuksal yönden inceleyeceğiz ve onun “yasa yapma
tekniği, yönetim örgütü (idare teşkilatı) ve kamu çalışanları” yönünden
getirdiklerini ve “Türkiye koşullarında olabilirliğini” tartışacağız. Bunun
yaparken de “Tasarı’nın ilk biçimini (halini)” esas alacağız. Dolayısıyla
Tasarı’da sonradan yapılan değişiklikler yazımızda değerlendirme dışı
bırakılmıştır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>REKABET HUKUKU UYGULAMALARINDA
ZAMANAŞIMI
</Başlık>
<Özetçe>Rekabet Kurumu internet sitesinde 22.12.2005 tarihinde yayımlanan
13.09.2005 tarih ve 05–57/850–230 sayılı Kurul Kararı, genel bir değerlendirmenin yanında özellikle zamanaşımı konusunun incelenmesini
gerektiren bir önem ve özellik taşımaktadır.
Söz konusu karar, kısaca Ege Bölgesi Çimento Kararı olarak anılan
17.06.1999 tarihli Kurul Kararının Danıştay 10. Dairesi tarafından iptal
edilmesi ve iptal kararının kesinleşmesi üzerine verilmiştir.
Özelliği açısından, Kurul’un Ege Bölgesi Çimento Kararı ile bu kararı iptal eden Danıştay 10. Dairesi’nin kararlarını kısaca açıklamakta
yarar vardır (Bu kararlar için 1). Rekabet Kurulu’nun ihlali tespit ettiği ve
ceza verdiği 17.06.1999 tarihli kararı, Danıştay 10. Daire tarafından karşı
oy yazılarının kararda bulunmaması nedeniyle ve 4054/52. maddeye
aykırılık gerekçesiyle 15.01.2000 tarihinde iptal edilmiştir. Kurum’un
karar düzeltme talebi de reddedildiği için, iptal kararı kesinleşmiştir.
Kesinleşen bu karar üzerine Kurul, “yargı kararı gereğinin yerine getirilmesi
için” karşı oy yazılarını karara ekleyerek (herhangi bir Kurul Kararı da
almaksızın) yeniden taraflara tebliğ etmiştir. Tarafların, tebliğ edilen bu
karara yaptıkları itiraz üzerine Danıştay 10. Dairesi 23.12.2003 tarihinde,
yargı kararının bu şekilde yerine getirilemeyeceğini hükme bağlamış
ve özellikle şu gerekçeye yer vermiştir. “... bu halde de iptal edilen işlem
geriye yürür biçimde ve tesis edildiği tarih itibariyle hukuk düzeninden kalkmış bulunduğundan, usulüne uygun olarak ve tesis edildiği tarihte yürürlüğe
girebilecek yeni bir işlem yapılması zorunlu bulunmaktadır.”
İşte Kurul, bu iptal hükmü üzerine, iptal kararından yaklaşık 22 ay
sonra, sözünü ettiğimiz 13.09.2005 tarihli kararı almıştır.
Bu kararın hem 4054 sayılı Rekabetin Korunması Hakkında Kanun
hem de İdare Hukuku açısından ve özellikle zamanaşımı yönü ile incelenmesi yararlı olacaktır.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>REKABET HUKUKUNDA
MUAFİYET REJİMİ:
Potansiyel Etki Analizinin, Dikey Anlaşmalara İlişkin
Grup Muafiyeti Sistematiğindeki Yeri
</Başlık>
<Özetçe>Etkinlik artışının yanı sıra piyasadaki rekabeti önemli ölçüde kı-
sıtlama gücüne de sahip olan dikey anlaşmaların, rekabet hukukunun
uygun enstrümanları ile düzenlenmesi, rekabetçi pazar yapısı açısından
önemli bir husustur. Basitlik, tutarlılık ve tahmin edilebilirlik yönleri
nedeniyle tercih edilen grup muafiyeti sistemi, Türk rekabet hukukunda
da en son uygulamaya konulan 2002/2 sayılı Dikey Anlaşmalara İlişkin
Grup Muafiyeti Tebliği ile hayat bulmuştur. Tebliğ bağlamında grup
muafiyetinden yararlanmasına rağmen 4054 sayılı Kanun’un 5. maddesinde yer alan şartları karşılamayan belirli bir kısım anlaşmalardan
grup muafiyetinin geri alınması gerekebilecektir. Grup muafiyetinin
geri alınmasına ilişkin Rekabet Kurulu kararları değerlendirildiğinde;
piyasadaki rekabeti önemli ölçüde sınırlama gücüne sahip olan teşebbüslerin dikey anlaşmalarından, yalnızca mevcut etkileri değil potansiyel
etkileri de göz önünde bulundurularak grup muafiyetinin geri alındığı
görülmektedir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>LİMİTED ŞİRKETLERDE
HİSSE HACZİ
</Başlık>
<Özetçe>İki veya daha fazla hakiki veya hükmi şahıs tarafından bir ticaret
unvanı altında kurulup, ortaklarının mesuliyeti koymayı taahhüt ettikleri sermaye ile mahdut ve esas sermayesi muayyen olan şirkete limited
şirket denir. (TTK m. 503)
Limited şirkette, her ortağın bir payı vardır. Payların birbirine eşit
olması zorunlu değildir. Şirket payını devir için bölme veya mirasın
bölüşülmesi hali dışında ortağın payı bölünmez bir bütündür. Ortakların payları için kıymetli evrak niteliğini haiz pay senedi çıkarılamaz
(TTK m. 503/2). Limited şirkette, kıymetli evrak hükmünde pay senedi
olmadığından, ortaklık sıfatının ispatı sahip olduğu bütün payları gösteren ve ortağın adına düzenlenmiş olup, şirket müdürlerince imzalı
“ortaklık senedinin” ibrazı ile mümkündür.
1
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK TİCARET KANUNU TASARISI’NIN
TÜRKÇESİ ÜZERİNE
</Başlık>
<Özetçe>Gerek gelişen ve değişen gereksinimlerin karşılanması, gerekse Avrupa Birliğine uyum sağlamak gerekçesiyle olsun, son yıllarda birçok
yasada önemli değişiklikler yapılmış, bu arada Türk Ticaret Kanunu
(TTK) Tasarısı da Başbakanlığa sunulmuş bulunmaktadır.
Geleceğin Türkiye’sinin ticaret yaşamında uyulması gereken
kurallarını belirleyen bu TTK Tasarısı’nın Türkçesi üzerine birkaç
değerlendirmede bulunma gereğini kamuoyu ile paylaşmak istedim.
Yasa kurallarının kusursuz bir dil ile yazılması, hem insanların nelere
uyulması gerektiğini iyi bilmeleri hem de o yasaya güven duymaları
bakımından zorunludur.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>Avrupa İnsan Hakları Sözleşmesi
Altıncı Maddesi Kapsamında
ADİL YARGILANMA HAKKININ ESASLARI
</Başlık>
<Özetçe>	Adil	yargılanma	hakkı	Avrupa	İnsan	Hakları	Sözleşmesi	m.	6’da	
düzenlenmiştir.	AİHS	m.	6	bireyin	gerek	medeni	ve	gerek	cezai	muhakemedeki	haklarını	belirlemektedir.	Maddenin	birinci	bölümü	hem	ceza	
hem	de	hukuk	(medeni)	yargılama	için	genel	esasları	bildirmektedir.	
Diğer	paragraflar,	yani	ikinci	ve	üçüncü	paragraflar	ise,	ağırlıklı	olarak,	
yakalama	anından	başlayarak	ceza	hukukuna	ilişkin	düzenlemeleri	içermektedir.
1
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK SPOR İDARESİNDE
TÜRKİYE FUTBOL FEDERASYONU’NUN
YERİ ve İŞLEVİ
-Kurumsal İnceleme-
</Başlık>
<Özetçe>Ülkemizde gündemdeki ağırlıklı yeri hiç değişmeyen bir spor
dalı futbol. Milyon dolarlarla/avrolarla ifade edilen kulüp bütçeleri
ve transfer ücretleri bir yana, futbolun sadece sponsorluk, ürün satışı,
pazarlama ve reklam faaliyetleri bile başlı başına bir sektör. Futbolun
bu denli gündemde olması, futbol faaliyetlerini ülke sınırları içerisinde
düzenleyen ve denetleyen kuruluş olarak Türkiye Futbol Federasyonu’nu da gündeme taşıyor. Hatta kimi zaman (özellikle genel kurul
dönemlerinde) Türkiye Futbol Federasyonu’nun ismini, haber bültenlerinin en ön sırasında duyuyoruz.
Bu çalışmada, Türkiye Futbol Federasyonu (TFF); dünyada ve
Türkiye’de futbolun kökeni, dünyada ve ülkemizde spor teşkilatının
oluşumu, kurumları ve yapısı çerçevesinde incelenecek, bu çaba içerisinde TFF’nin özerkliği meselesi ve Tahkim Kurulu ile Merkez Hakem
Kurulu’nun yapısı ayrıca değerlendirilecektir. TFF’nin kurumsal yapısı
incelenirken, geçmiş düzenlemelerle karşılaştırmalı olarak 28/04/2005
tarih ve 5340 sayılı Kanun’la getirilen değişikliklere ve yansımalarına
da değinilecektir.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İSTİHKAK DAVALARINDA
YARGILAMA USULÜ
*
(İİK 97/XI, XVII, XVIII)
</Başlık>
<Özetçe>İcra mahkemesi, istihkak davasına genel hükümler dairesinde ve
basit yargılama usulüne göre
1
(HUMK m. 507-511) bakar.
2
I. İstihkak davasının mutlaka duruşmalı olarak görülmesi, uyuş-
mazlığın evrak üzerinde sonuçlandırılmaması gerekir.
3
İstihkak davası “harca tabi bir dava” olduğundan,
4
-6.2.1984 T. E:
1983/7, K: 1984/3 sayılı İçt. Bir. K.
5
gereğince- “harcın ödendiği tarihte”
-eğer; davacı harcını ödediği dilekçeyi daha sonraki bir tarihte mahkeme kalemine vermiş ise, bu hususun kalemce belgelendirilmiş olması
halinde, “bu tarihte”- istihkak davası açılmış sayılır.
6
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YÜREK KARARTAN TABLO
</Başlık>
<Özetçe>Başlıktaki karamsarlık, ortaya çıkan tablodaki olumsuzluklardan
kaynaklanmaktadır. Yaşadığımız sorunlar, artık kim ne derse desin,
ülke bütünlüğünü, üniter devlet yapısını ciddi biçimde zorlamakta,
buna karşın, deneyimsiz bir yönetim kadrosu sorunları çözeceği yerde,
karmaşıklaşmasına, içinden çıkılmaz hale gelmesine neden olmaktadır.
Devlet yönetimi, siyaset, uluslararası ilişkiler, bilgi, birikim ve hepsinden
önemlisi deneyim ister. Bu niteliklerden yoksun ve sadece kendilerine
biçtikleri misyonla meşgul bir iktidar yönetiminde, belirsizliğe doğru
gidilmektedir. İktidar, Cumhuriyet’in kazanımları konusunda duyarlık
gösterenlere karşı vurdumduymazlıkla cevap vermekte, endişelere karşı
hiçbir şey olmamış gibi davranmayı tercih etmektedir. Buna örnek olarak, son günlerde Sayın Cumhurbaşkanı’nın uyarılarına karşı sergilenen
yapmacık tepki gösterilebilir. Oysa Sayın Cumhurbaşkanı’nın laiklik
ve kadrolaşma konusundaki uyarıları, Başbakanlık ve Milli Eğitim Bakanlığı müsteşarları makamlarında oturdukları sürece, başka bir delile
ihtiyaç göstermeyecek kadar haklıdır.
Artık burada, kişisel ya da siyasal beklentiler bir yana bırakılarak
soğukkanlı ve sakin değerlendirmelerle ortak aklı öne çıkarmak gereklidir. Aksi uygulamalar hiç kimseye yarar sağlamayacak çıkan yangın
herkesi yakacaktır.
Bugün ülkemiz çok önemli iç ve dış sorunlar sarmalıyla karşı karşıya
bulunmaktadır. Bu sorunları şu şekilde sıralayabiliriz; Avrupa Birliği-Türkiye ilişkileri, Ermeni sorunu, Kıbrıs sorunu, Güneydoğu Bölgesi’ne özgü
sorunlar ve kuşkusuz buna bağlı olarak yaşanan ayrılıkçı terör sorunu.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İNSAN HAKLARI AVRUPA
SÖZLEŞMESİ UYGULAMASINDA
TOPLANMA VE ÖRGÜTLENME
ÖZGÜRLÜĞÜ
</Başlık>
<Özetçe>Toplanma ve örgütlenme özgürlüğü, Avrupa Konseyi’nin temel
değerlerinden biri olan siyasal demokrasiyi somutlaştıran özgürlükler
arasında yer alır. Bu özgürlük, İnsan Hakları Avrupa Sözleşme’nin 11.
maddesinde düzenlenmiştir:
“1. Herkes barışçıl bir biçimde toplanma özgürlüğü ile kendi çıkarlarını
korumak için sendika kurma ve sendikalara girme hakkı da dahil, örgütlenme
özgürlüğü hakkına sahiptir.
2. Bu hakların kullanılmasına ulusal güvenlik, kamu güvenliği, suçun ve
düzensizliğin önlenmesi, genel sağlık ve genel ahlakın korunması, başkalarının
hak ve özgürlüklerinin korunması amaçlarının dışında, hukukun öngörmediği
ve demokratik bir toplumda gerekli bulunmayan hiç bir sınırlama konulamaz.
Bu madde, bu hakların silahlı kuvvetler, polis teşkilatı ve devlet idaresi mensupları tarafından kullanılmasına hukuka uygun sınırlamalar konulmasını
engellemez.”
Sözleşme’nin bu maddesi, “barışçıl bir biçimde toplanma özgürlüğü”
ve “örgütlenme özgürlüğü” olmak üzere, birbirinden ayrı iki hakkı düzenlemektedir.
İnsan Hakları Avrupa Mahkemesi’ne göre, Sözleşme’nin 11. maddesinin özerk bir rolü bulunmasına ve ayrı bir uygulama alanına sahip
olmasına rağmen bu maddeye bir müdahale, ifade özgürlüğünü düzenleyen Sözleşme’nin 10. maddesinin ışığında ele alınmalıdır. Sözleşme’nin
10. maddesinin güvence altına aldığı kişisel görüşleri korunma amacı,
Sözleşme’nin 11. maddesinde yer alan toplanma ve örgütlenme özgürlüğünün de amaçlarından biridir.
1
O halde Sözleşme’nin 11. maddesiyle
ilgili bir müdahale değerlendirirken, ifade özgürlüğünü düzenleyen 10.
maddenin ilkelerinden de yararlanılır.
Mahkeme, Sözleşme’nin 11. maddesindeki haklarla ilgili bir değerlendirme yaparken, şu iki soruya yanıt aramaktadır: Birincisi, bu
maddedeki bir hakka bir “müdahale” var mı? İkincisi, müdahale varsa,
müdahale haklı mıdır? Bir müdahalenin haklı olup olmadığı da, şu
test sorularına yanıt verilerek ortaya çıkarılmaktadır: 1) müdahalenin
hukuken öngörülmüş olup olmadığı, 2) müdahalenin meşru bir amaç
izleyip izlemediği, 3) müdahalenin demokratik bir toplumda gerekli
olup olmadığı.
</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Hukuk</Etiket>
<Başlık>6328 SAYILI KAMU DENETÇİLİĞİ KURUMU
KANUNU ÇERÇEVESİNDE
KAMU BAŞDENETÇİSİNE İLİŞKİN
YAŞ ŞARTININ DEĞERLENDİRİLMESİ</Başlık>
<Özetçe>Kamu denetçiliği (ombudsmanlık); bireyi devletin muhtelif
kurumlarından koruyan bir kurumdur. Kamu denetçiliğine ilişkin
temel düzenleme 6328 sayılı Kamu Denetçiliği Kurumu Kanunudur.
Söz konusu Kanun’da, Kamu Denetçiliği Kurumu’nun kuruluş, görev
ve çalışma usullerine ilişkin ilkeler ile kamu başdenetçisi ve kamu denetçilerinin
nitelikleri, seçimleri, özlük hakları ve kurum personelinin
atanmaları ile özlük hakları düzenlenmiştir. Çalışmada kamu başdenetçisine
ilişkin “yaş” şartı incelenmiş ve değerlendirilmiştir.</Özetçe>
<Anahtar>Ombudsman (kamu denetçisi), kamu başdenetçisi,
asgarî yaş, azamî yaş, zorunlu emeklilik.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İBRAZ EDİLEN ÇEKLE İLGİLİ OLARAK
KARŞILIKSIZDIR İŞLEMİ YAPILMASI HALİNDE
NASIL BİR YAPTIRIM UYGULANMASI
GEREKTİĞİ SORUNU</Başlık>
<Özetçe>Çekin karşılığının bulunmaması durumunda bir yaptırım
uygulanıp uygulanmaması, uzun süredir hukukçuları meşgul eden
konularından birisidir. Bu tartışmalar çerçevesinde Ülkemizde 1985
yılından bu güne kadar beş farklı düzenleme yapılmıştır. Bu sayı dahi,
çekin karşılığının bulunmaması durumunda uygulanacak yaptırım konusunun
ne kadar tartışmalı olduğunu açıkça göstermektedir.
1985 yılında hürriyeti bağlayıcı ceza olarak başlayan yaptırım
süreci, 2012 Çek Kanunu’nda yapılan değişiklikle çek düzenleme ve
çek hesabı açma yasağı şeklindeki idari nitelikteki yaptırımla sona
ermiştir.
Bu makalede, çekin ekonomik hayatta yeri, çekin karşılığının
bulunmaması durumunda uygulanan yaptırımların tarihçesi, çekin
karşılığının bulunmaması durumunda adli yaptırım uygulanmasının
anayasal ve ceza hukuku ilkeleri bakımından değerlendirilmesi ele
alınmıştır. Böylece, zaman içinde yapılan düzenlemelerin yerindeliği
konusunda açıklamalarda bulunulmuştur. Bununla birlikte, son yaptırım
sistemi olarak kabul edilen, çek düzenleme ve çek hesabı açma
yasağına ilişkin değerlendirilmeler yapılmıştır.</Özetçe>
<Anahtar>Çek, Çek Kanunu, karşılıksız çek, borç için
hapis yasağı, çekte yaptırım sorunu, çekin ekonomik hayattaki yeri,
çekte yaptırım sistemi ve tarihçesi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BAŞKANLIK SİSTEMİ ÜZERİNE
AMERİKA BİRLEŞİK DEVLETLERİ VE
AZERBAYCAN MODELİ KARŞILAŞTIRMASI</Başlık>
<Özetçe>Ülkemizde hükümet sistemi tartışmaları gündemi sıklıkla
meşgul eden konulardan birisi olmuştur. Özellikle başkanlık sistemi,
parlamenter sisteme karşı alternatif olarak sunulmuş ve kimi kesimlerce
de en etkin hükümet modellerinden birisi olarak kabul edilmiştir.
Bu çalışmada, Azerbaycan ile Amerika Birleşik Devletleri hükümet
modelleri başkanlık sistemi temelinde karşılaştırılmıştır.</Özetçe>
<Anahtar>Başkanlık sistemi, Azerbaycan hükümet
sistemi, Azerbaycan ve Amerika Birleşik Devletleri hükümet sistemlerinin
karşılaştırılması</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TAHKİMİN KAMU HİZMETLERİNE UYGULANMA
SORUNSALI VE OLASI SONUÇLARI</Başlık>
<Özetçe>Küreselleşme adı verilen etkileşim emek, mal, sermaye
ve hizmet hareketliliğinin dünya çapında serbestleşmesini sağlarken,
küresel yatırımların boyutunu da olabildiğince arttırmıştır. Bu
durumdan yararlanmak isteyen kaynak ihtiyacındaki ülkeler yabancı
yatırımcılara pek çok avantaj sunarken, yabancı sermayedar ise söz
konusu avantajlara ilave olarak hukuki düzenlemeleri de bir bütün
halinde görmek istemektedir. Çünkü ortaya çıkabilecek herhangi bir
uyuşmazlık halinde yatırımın yapıldığı ülkenin devlet yargısına gitmek
yerine kendilerinin de adil şekilde yargılanabilecekleri uluslararası
hakem heyeti marifetiyle sorunların çözümünü amaçlamaktadır.
Dolayısıyla bu makale uluslararası tahkim müessesinin önemine yer
vermekte, küresel sermaye akımlarının ulaştığı boyut dikkate alındığında
küresel tahkim hukukun oluşturulma gereği inceleme konusu
edilmektedir.</Özetçe>
<Anahtar>Küreselleşme, yatırım, uyuşmazlık, uluslararası,
tahkim.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YAŞAMA HAKKI</Başlık>
<Özetçe>Biyolojik ve toplumsal bir varlık olan insanın, birey olarak
da bir kişiliği vardır. Bu kişilik hem insani hem de hukuki açıdan bir
değer taşır. Bu nedenle yaşama hakkı en temel insan hakkıdır. Bu hak
karşısında diğer haklar ikincil haklar konumundadır. Diğer tüm hakların
kullanımı ve varlığı bu hakka bağlıdır. Bu açıdan Avrupa İnsan
Hakları Sözleşmesi ( AİHS)’nde, yaşama hakkı dokunulmaz haklar ya
da hakların sert çekirdeği olarak kabul edilmektedir.
Bu çalışmada yaşama hakkı esas itibariyle AİHS ve Türk hukuku
çerçevesinde ele alınmıştır. Ayrıca yaşama hakkının konusu, önemi
ve istisnaları, bu hakkın korunması bakımından devletin yükümlülükleri
ile yaşama hakkı kapsamında özellik arz eden durumlar yine konu
çerçevesinde izaha çalışılmıştır.</Özetçe>
<Anahtar>Yaşama hakkı, devlete düşen yükümlülükler,
ölüm cezası, silah kullanma ve silahlı çatışma, ötenazi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İNSANLIĞA KARŞI SUÇLAR</Başlık>
<Özetçe>İnsanlığa karşı suçlar uluslararası belgelerde çerçeve suç
niteliğinde düzenlenmiş, suç fiilleri sayıldıktan sonra ‘diğer insanlık
dışı fiiller’ ifadesiyle başka fiillerin suç kategorisine sokulabilmesi
sağlanmıştır. İnsanlığa karşı suçların Roma Statüsü ile kabul edilen
metni de böyledir. Bu durum, kanunilik ilkesine aykırıdır. Bu sebeple
insanlığa karşı suçların bir an önce sınırlandırılması gerekmektedir.</Özetçe>
<Anahtar>İnsanlığa karşı suçlar, Londra Şartı, Uluslararası
Ceza Mahkemesi Statüsü, kanunilik ilkesi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MÜKELLEF HAKKI OLARAK
MÜCBİR SEBEPLER VE SONUÇLARI</Başlık>
<Özetçe>Hukukta mücbir sebep denildiğinde; bireylerin ya da tüzel
kişilerin kendi çabalarıyla isteseler dahi önüne geçemeyecekleri
durumlar akla gelmektedir. Mücbir sebebin varlığı, bireylerin ve tüzel
kişilerin kendilerine yüklenen hukuki sorumlulukları ya da ödevleri
yerine getirememelerine hukuki gerekçe oluşturur. Bunun doğal
sonucu olarak hukuki süreler ve yaptırımlar bu süreçte askıda kalır.
Vergi hukuku bakımından da, mücbir sebepler genel hukuk ilke ve
düzenlemelerine koşuttur. Mücbir sebep halleri 213 sayılı Vergi Usul
Kanunu’nun 13’üncü maddesinde hükme bağlanmıştır. Bu hükümler
mükellefler ve idare bakımından bağlayıcı niteliktedir. Bu yönüyle bir
mükellef hakkı konumundadır. Mücbir sebep haline yönelik olarak
uygulamada çok karmaşık sorunlar yaşanabilmektedir. Bu sorunlara
yönelik yargı kararlarında da tutarlılıktan çok, çeşitlilik ağırlık taşımaktadır.
Makalemizde, vergi hukuku yönünden mücbir sebep halini
tüm yönleriyle irdelemeye; gerek idareye, gerek yargıya ve gerekse
uygulamacılara ışık tutmayı amaçladık.</Özetçe>
<Anahtar>Mücbir sebep, mecburi gaygubet, zamanaşımı,
vergi cezası, mükellef hakkı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MERKEZİ VE YEREL DÜZEYDE
MECLİSİN YÜRÜTME ORGANINI
DENETİM YOLLARI ÜZERİNE BİR KARŞILAŞTIRMA
– YEREL DEMOKRATİK MODEL SORUNSALI</Başlık>
<Özetçe>Yönetim biliminin temel birimleri yerel yönetimlerdir. Dolayısıyla
yerel yönetimlerde katılımcı demokrasi ne kadar önemliyse
aynı ölçüde temsili demokrasi, meclis içi demokrasi ve mahalli idare
organlarının arasındaki ilişkiler de o derece önemlidir. Bu bağlamda
işbu makalede yerel düzeydeki yönetim biçimiyle bir karşılaştırma
yapabilmek amacıyla öncelikle parlamento hukukunun belirlediği
modern yönetim biçimleri ele alınmış, daha sonra da yerel yönetimlerin
temel organlarından biri olan yerel meclisin yürütme organı
üzerinde kullandığı bilgi alma ve denetim yolları incelenmiştir. Bu inceleme
yapılırken de ulusal meclisin hükümeti denetlemek amacıyla
kullandığı denetim yolları ile de karşılaştırma yapılmaya çalışılmıştır.
Ayrıca, organlar arası ilişkiye etki eden diğer yapılar da ele alınmış ve
Türkiye’de yerel yönetim modeli hakkında bir tespitte bulunulmaya
çalışılmıştır.</Özetçe>
<Anahtar>Yerel yönetim organları, Yerel demokrasi,
Meclisin bilgi alma ve denetim yolları, Danıştay, Encümen</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK MEDENÎ KANUNU’NUN 40’INCI MADDESİ
KAPSAMINDA CİNSİYET DEĞİŞİKLİĞİ VE
HUKUKÎ SONUÇLARI</Başlık>
<Özetçe>Türk hukukunda cinsiyet değişikliğine ilişkin düzenleme
ilk defa, 1988 yılında, Türk Kanunu Medenîsi’nin 29’ncu maddesine
eklenen bir fıkra ile yapılmıştır. Ancak söz konusu düzenleme, cinsiyet
değişikliğinin şartları ve sonuçları bakımından oldukça yetersiz
olduğundan, birçok tartışmayı beraberinde getirmişti. Kanun koyucu,
konuya ilişkin tartışmaları göz önünde bulundurarak, 2002 yılında
yürürlüğe giren 4721 sayılı Türk Medenî Kanunu’nun 40’ıncı maddesinde
cinsiyet değişikliğine ilişkin daha ayrıntılı bir düzenlemeye yer
vermiştir.
Türk Medenî Kanunu’nun 40/I’inci maddesine göre, cinsiyet değiştirmek
isteyen kişi, ameliyat öncesinde mahkemeye başvurarak
cinsiyet değişikliğine izin verilmesini talep etmelidir. Bu iznin verilebilmesi
için, izin talebiyle mahkemeye başvuran kişinin, onsekiz yaşını
tamamlamış olması ve evli olmaması; ayrıca transseksüel yapıda
olup, cinsiyet değişikliğinin ruh sağlığı açısından zorunluluğunu ve
üreme yeteneğinden sürekli biçimde yoksun bulunduğunu bir eğitim
ve araştırma hastanesinden alınacak resmî sağlık kurulu raporuyla
belgelemesi şartı öngörülmüştür. Mahkemeden alınan izne dayanılarak,
amaç ve tıbbî yöntemlere uygun olarak bir cinsiyet değiştirme
ameliyatının gerçekleştirildiğinin, resmi sağlık kurulu raporu ile
doğrulanması halinde mahkeme nüfus sicilinde gerekli düzeltmenin
yapılmasına karar verir. Bu kararla birilikte cinsiyet değişikliği nüfus
siciline işlenir.
Cinsiyet değişikliğinin nüfus siciline yansıtılması halinde özellikle
şahsın hukuku ve aile hukuku alanında bir takım hukukî sonuçlar
ortaya çıkacaktır. Bu çalışmanın kapsamında cinsiyet değişikliği için
kanunda öngörülmüş olan şartlar tek tek ele alındıktan sonra, cinsiyet
değişikliğinin meydana getireceği sonuçlar incelenmiştir.</Özetçe>
<Anahtar>Cinsiyet değişikliği, nüfus sicili, transseksüalite</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARİ İŞLEMİN İCRAİLİĞİ</Başlık>
<Özetçe>İdari işlemin kimliğini oluşturan icrailik karakteri, idari
işlemin üçüncü kişiler üzerinde doğrudan doğruya çeşitli hukuksal
sonuçlar doğurmasını sağlamaktadır. İdari yargıcı tarafından
idari işlemin icrailiği ile kesin ve yürütülebilir olma şartı birlikte kullanılmaktadır.
İcrailik karakteri zincir işlemler ve ayrılabilir işlemler
kuramlarının oluşmasında rol oynamıştır. Böylece iptal davalarının
uygulama alanı genişlemiştir. İcrai olmayan idari işlemler kural
olarak iptal davasına konu olmamaktadır. Ancak somut olayda
ilgili idari işlemin icrailik karakterine sahip olup olmadığı değerlendirilmelidir.</Özetçe>
<Anahtar>İdari işlem, icrailik, icrai olmayan idari işlem,
zincir işlem, ayrılabilir işlem, idari yargı, iptal davası</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRKİYE BÜYÜK MİLLET MECLİSİ’NİN
OLAĞANÜSTÜ TOPLANMASI:
TATİLDE VEYA ARA VERMEDE TOPLANTI</Başlık>
<Özetçe>Türkiye Büyük Millet Meclisi’nin olağanüstü toplanması
konusunda geçmişte farklı uygulamaların geliştiği görülmektedir. Bir
kısmı siyasi kaygılara dayanan bu uygulamaların tekrar etmemesi ve
olağanüstü toplantı konusunda tutarlı bir yaklaşım geliştirilebilmesi
adına neler yapılabileceği hususu, çalışmanın özünü teşkil etmektedir</Özetçe>
<Anahtar>TBMM, Olağanüstü Toplantı, Tatil veya Ara
Verme.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÜÇÜNCÜ YARGI PAKETİNDE İDARİ YARGIDA
YARGILAMANIN HIZLANDIRILMASINA İLİŞKİN
GETİRİLEN YENİLİKLER</Başlık>
<Özetçe>Yargı hizmetlerinin hızlandırılması amacıyla yapılan değişiklikler
kapsamında idari yargıya ilişkin düzenlemelerde de bir
takım değişiklikler yapılmıştır. Bu değişikliklerin genel karekterinin
Danıştay’ın iş yükünü azaltmaya yönelik olduğu görülmektedir. İdari
yargının hızlı, etkin ve verimli olması için bir acil eylem planı içinde
yapılan bu değişiklikleri olumlu bulmakla birlikte yetersiz olduğunu
ifade etmek isteriz. Mutlaka idari yargıya özgü yeni bir idari yargılama
usulü kanunu yapılması gerektiği yadsınamaz bir gerçektir.</Özetçe>
<Anahtar>İdari Yargılama Usulu Kanunu, Danıştay,
Bölge İdare Mahkemesi, İtiraz, Temyiz, Danıştay Savcısı, Ara Kararı,
Ön Büro, İdari Dava Daireleri Kurulu</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İNSAN HAKKI OLARAK ÇEVRE
VE ÇEVRE HUKUKUNA HAKİM OLAN BAZI İLKELER</Başlık>
<Özetçe>Bu makalede çevre hakkının insan haklarıyla ilişkisi, BM
sözleşmeleri, Uluslararası Adalet Divanı, AİHM kararları ve Türk hukukuna
göre incelenmiştir. Çevre Kanunu’nun 1. maddesinde yer alan
sürdürülebilir kalkınma kavramı Uluslararası Adalet Divanı’nın Gabcikovonagymaros
kararı çerçevesinde ele alınmıştır. Son olarak, İhtiyat
İlkesi (Precautionary Principle) açıklanıp; Uluslararası Adalet Divanı,
Avrupa Adalet Divanı ve Avustralya Telstra Corporation Limited
v Hornsby Shire Council davasında oluşturulan karar ışığında incelenmiştir.
Konuların çok kapsamlı olması nedeniyle, makale sınırları içerisinde
belli davalar ele alınarak kavramlar açıklanmaya çalışılmıştır.</Özetçe>
<Anahtar>İnsan hakkı olarak çevre, Gabcikovonagymaros
kararı, İhtiyat ilkesi (Precautionary Principle) Telstra Corporation
Limited v Hornsby Shire Council davası, Sürdürülebilir kalkınma.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AYIRIMCILIK SUÇU</Başlık>
<Özetçe>Ayırımcılık suçu, 5237 sayılı TCK ile yürürlüğe giren yeni bir suç tipidir. Ancak ayrımcılık kavramı, Türk hukukuna yeni giren bir kavram değildir. Başta Anayasa olmak üzere pek çok kanunda ve onaylanıp yürürlüğe girmiş uluslararası sözleşmede yer almaktadır. Her ne kadar temel hak ve özgürlükler bu düzenlemelerle korunmaya çalışılsa da, Türkiye’de halen pek çok alanda ayrımcılığın yapıldığını görmekteyiz. Bu makalede TCK’ya yeni bir suç tipi olarak giren “ayırımcılık suçu” nu inceleyerek, toplumun ihtiyaçlarını karşılayacak bir hüküm olup olmadığını değerlendirmeye çalışacağız.</Özetçe>
<Anahtar>Ayrımcılık, doğrudan ayrımcılık, dolaylı ayrımcılık, temel hak ve özgürlükler, Avrupa Birliği Hukuku</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>6098 SAYILI TÜRK BORÇLAR KANUNU İLE KONUT VE ÇATILI İŞYERİ KİRALARINDA TAHLİYE SEBEPLERİNE İLİŞKİN
GETİRİLEN YENİLİKLER</Başlık>
<Özetçe>6098 Sayılı Türk Borçlar Kanunu’nun konut ve çatılı işyeri kiralarına ilişkin hükümleri, 6570 sayılı Kanunun birebir tekrarı niteliğinde değildir. Getirilen değişikliklerle, 1955 yılından itibaren uygulanan köklü bir kanunun uygulamada karşılaşılan aksaklıkları, Yargıtay kararları ve doktrindeki eleştiriler ışığında yeniden ele alınmıştır. Çalışmamızda temel yaklaşımımız, tahliye sebeplerine ilişkin 6098 sayılı Kanunla getirilen hüküm değişikliklerini incelemek olacaktır. 6570 sayılı Kanun’un tekrarı mahiyetinde olan hükümler mümkün olduğunca inceleme alanımızın dışında kalacaktır</Özetçe>
<Anahtar>6098 Sayılı Kanun, 6570 Sayılı Kanun, Gayrimenkul Kiraları, Kira Hukuku, Tahliye Sebepleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ TÜRK TİCARET KANUNU İLE
GETİRİLEN BİR YENİLİK:
“PAY SAHİPLERİNİN (ORTAKLARIN) ŞİRKETE BORÇLANMA YASAĞI” (TTK. m. 358)</Başlık>
<Özetçe>6102 sayılı yeni Türk Ticaret Kanunu ile getirilen yeniliklerden biri de şirkete borçlanma yasağıdır. Bu yasak genel olarak, şirketin malvarlığını koruyarak, şirketin devamlılığını sağlamayı amaçlamaktadır. Şirkete borçlanma yasağı, öngördüğü temel yaklaşım bakımından, şirket (sermaye şirketi) denilen tüzelkişiliği haiz varlığı, onun ortaklarının ve yönetenlerinin kişiliğinden ayırmayı ve bu sayede profesyonel bir şirket işleyişini sağlamayı esas almaktadır. Bu kapsamda kanun koyucu söz konusu yasağı, pay sahipleri (ortaklar) ve pay sahibi olmayan yönetim kurulu üyeleri bakımından ayrı hükümlerde (m. 358 ve m. 395/2) düzenlemeyi tercih etmiştir. Kamuoyunda daha çok tartışılması dolayısıyla bu makalenin konusunu, pay sahiplerinin (ortakların) şirkete borçlanma yasağı (m. 358) oluşturmaktadır. Söz konusu hükümde pay sahiplerinin şirkete borçlanabilmeleri iki koşula bağlanmıştır. Şirkete borçlanma yasağı kapsamında “borçlanma” kavramı özel bir önemi haizdir. Şirkete borçlanma yasağı konusunda 6335 sayılı Kanunla önemli değişiklikler yapılmış olmasına rağmen, konunun çeşitli açılardan yeniden ele alınması ve düzenlenmesi yararlı olacaktır. Zira mevcut düzenlemeler, şirkete borçlanma yasağı getirilmesi ile ulaşılmak istenen amaçlara yeterince hizmet etmemektedir. Bu kapsamda özellikle pay sahipleri ve yönetim kurulu üyeleri (pay sahibi olsun veya olmasın) arasında ayrım yapılarak, yönetim kurulu üyeleri için daha ağır sonuçlar bağlanması uygun olacaktır.</Özetçe>
<Anahtar>Borçlanma, Şirkete Borçlanma Yasağı, Pay Sahibi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>RESMİ DİL
VE ANAYASALARDA DÜZENLENİŞİ</Başlık>
<Özetçe>Resmi dil konusu zaman zaman ülkemiz gündemini meşgul ediyor. Görünen odur ki gelecekte de meşgul etmeye devam edecek. Peki resmi dil nedir? Anayasalarda nasıl düzenlenmektedir? Bu makale, öncelikle resmi dile dair bir tanımlamayı takiben, farklı ülke anayasalarında resmi dile dair düzenlemeleri ve bu düzenlemelerin arkasında yatan hukuki ve siyasi bağlantıları yargı kararlarına da referans vererek ortaya çıkarmayı amaçlıyor. Makalenin diğer bir amacı da resmi diller karşısında diğer dillerin yine anayasalardaki konumunu ortaya koymaktır.</Özetçe>
<Anahtar>resmi dil, bölgesel dil, azınlık dilleri, çok dilli ülkeler, anayasal sistemler</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YABANCILAR VE ULUSLARARASI KORUMA KANUNU TASARISI’NDA YER ALAN İKAMET İZNİ TÜRLERİ İLE TÜRK VATANDAŞLIĞI KANUNU’NUN OLAĞAN TELSİK YOLUYLA TÜRK VATANDAŞLIĞININ KAZANILMASINDA ARANAN İKAMET ŞARTI ARASINDA İLİŞKİ</Başlık>
<Özetçe>Bu çalışmada, 5901 Sayılı Türk Vatandaşlığı Kanunu’nda Türk vatandaşlığının sonradan kazanma biçimlerinden olan genel yol/olağan telsikte aranan başvuru sahibinin “Türkiye’de kesintisiz beş yıl ikamet etmesi” şartı (TVK m. 11/1-b) ele alınmaktadır. İkamet şartına ilişkin hükmün metni ile gerekçesi birbirinden farklıdır. 5901 SK uyarınca çıkarılan TVK’nun uygulanması amacıyla çıkarılan Yönetmelikte yer alan bazı hükümler, TVK m. 11/1-b hükmünün gerekçesine uygun; ama sözel yorumuna aykırı şekilde, geçici amaçla Türkiye’de bulunan kişilerin ikametini ikametten saymamaktadır. Yönetmeliğin bu sonuca yol açacak hükümleri, Türk vatandaşlığını kazanmak isteyen kişilerden bazılarının Türk vatandaşlığını kazanamaması sonucunu doğurmaktadır. Çalışmada ayrıca, İçişleri Bakanlığı tarafından hazırlanarak Başbakanlığa sunulmuş; Başbakanlık tarafından TBMM’ne gönderilmiş ve şu anda TBMM Genel Kurulu’nda ele alınmayı bekleyen “Yabancılar ve Uluslararası Koruma Kanunu Tasarısı”nın konuyla ilgili hükümlerine de yer verilmiştir. Tasarı ile TVK Yönetmeliği arasında bir paralellik kurulmamıştır. Bu çalışmada da gösterileceği üzere, TVK Yönetmeliği’nin ilgili hükümleri Tasarı ile yürürlükten kaldırılmadıkça söz konusu hukuka aykırılık giderilmeyecektir.</Özetçe>
<Anahtar>Vatandaşlık, Türk Vatandaşlığı Kanunu, Türk Vatandaşlığının Kazanılması, Olağan Telsik, İkamet Şartı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İPOTEĞİN ALACAK BAKIMINDAN KAPSAMI</Başlık>
<Özetçe>Alacak miktarının belirli olup olmamasına bağlı olarak anapara ve üst sınır ipoteği tescil edilmesi, teminat altına alınan alacağın kapsamının belirlenmesi bakımından etki gösterir. Hangi alacak kalemlerinin talep edileceği ve sınırı buna göre belirlenir. Bu çalışmada, ipoteğin sağladığı teminatın alacak bakımından kapsamı, anapara ve üst sınır ipoteği ayrımı esas alınmak suretiyle incelenmiştir.</Özetçe>
<Anahtar>İpotek, ayni teminat, belirlilik ilkesi, anapara ipoteği, üst sınır ipoteği, anapara faizi, temerrüt faizi, alacağın kapsamı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>DİJİTAL HAFIZADAN SİLİNMEYİ İSTEMEK:
TEMEL BİR İNSAN HAKKI OLARAK
“UNUTULMA HAKKI”</Başlık>
<Özetçe>Bireylerin mekan ve zaman sınırı olmaksızın kişisel verilerini paylaşabildikleri sosyal medya aynı zamanda özel hayatın gizliliğinin ihlali riskini de beraberinde getirmektedir. Bu ihlallere karşı bireyi korumayı amaçlayan çeşitli düzenlemeler yapılmaktadır. Bu çalışmada son dönemde söz konusu girişimlerin en önemlilerinden biri olan unutulma hakkı incelenecektir.</Özetçe>
<Anahtar>Unutulma hakkı, kişisel veri, özel hayatın gizliliği, sosyal medya, online sosyal ağlar</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MÜVEKKİL BEKLENTİ VE TATMİNİNİN
AVUKAT TARAFINDAN KARŞILANMASININ UYGULAMALI OLARAK İNCELENMESİ</Başlık>
<Özetçe>Bu çalışmanın amacı avukat ve müvekkil ilişkisinin boyutlarının belirlenmesidir. Bu boyutlar içerisinde avukat müvekkil arasındaki memnuniyet seviyesi tespit edilmeye çalışılmıştır. Çalışmada saha araştırması gerçekleştirilmiştir. Saha uygulamasında ölçekli bir anket kullanılmıştır. Bu ankette toplamda 83 soru bulunmaktadır. Anket iki bölümden oluşmaktadır. 28 sorudan oluşan ilk kısım katılımcıların demografik özelliklerinin belirlenmeye çalışıldığı kısımdır. 55sorudan oluşan kısım ise katılımcıların çalışmanın konusuna ilişkin düşüncelerinin yer aldığı ölçekli kısımdır. Kullandığımız ölçek 5’li liret ölçektir. Bu ölçek soldan sağa doğru 5-4-3-2 ve 1 şeklinde puanlanmıştır. Demografik soruların yer aldığı kısımda 1-2-3-4-5-6-8-10 ve 23 nolu sorular oldukça önemlidir. Bu sorulara yönelik analizde korelasyon kullanılmış ve karşılaştırmalar gerçekleştirilmiştir. Özellikle 23 nolu soruda yer alan mahkeme grubuna yönelik dağılımlar yine 1-2-3-4-5-6 nolu demografik sorular ile karşılaştırılmıştır. Bu karşılaştırılmada özellikle yaş, eğitim, gelir, yaşanılan bölge ve eğitim seviyelerine yönelik dağılım içerisinde yer alan kişiya da kişilerin hangi mahkemede dava dosyası olduğu saptanmaya çalışılmıştır. Kullanılan anket daha önce kullanılan farklı anketlerden esinlenerek hazırlanmış bir ankettir. Bu nedenle anketin genel uygulanmasından önce 50katılımcı üzerinde uygulama yapılmış ve bu katılımcılardan elde edilen veriler SPSS17 istatistik programı ile analiz edilmiş “Cronbach’s Alpha Sayısı olarak 902”değeri elde edilmiştir. Buda çalışmanın yüksek oranda güvenilir olduğunu göstermektedir. Çalışma özellikle avukatlık mesleği içerisinde yer alan kişilerin mesleğin gerekliliklerinin önemi ve bu önemin müvekkil beklentisi ile karşılaştırılmasına yardımcı olmaktadır. Günümüzde artık farklı suç unsurları ortaya çıkmış ve birçok toplumda bu durum ciddi bir boyut almıştır. Oluşan bu nedenler müvekkilin avukatına güvenmesini ve inanmasını zorunlu hale getirmiştir. Yaptığımız araştırma sonucunda katılımcıların büyük çoğunluğu avukatının kendisine sağladığı hizmetin yetersiz olduğunu belirtmesidir. Bu oran %65’dir. Yine oluşan bu güvensizliğin nedenleri arasında oldukça yüksek oranda sağlanan katılımcı kanaati ise avukatıma daha fazla ücret ödesem dava sonucum benim istediğim gibi sonuçlanırdır şeklindedir. Bu oranda yine %67 seviyesindedir. Ortaya çıkan bu tablo günümüzde avukatlık mesleğinin bir ticari işletme haline geldiğini ve yaptığımız bu araştırmada elde ettiğimiz bulgularda bu durumu destekler niteliktedir. Oysaki avukat ve müvekkil ilişkisi
karşılıklı güven ve memnuniyet ilişkisi ile paralellik içerisindedir. Genel
olarak avukat ve müvekkil arasında en başta güven, memnuniyet ve
karşılıklı ikili ilişkinin nedenli önemli olduğu ortaya çıkmıştır. Bu olguların
sağlanması avukatın müvekkili adına yaptığı çalışmada daha fazla
başarı elde etmesine ve müvekkilinde avukatından beklentisinin karşılanmasına
neden oluşturmaktadır.</Özetçe>
<Anahtar>Avukat, Müvekkil, Mahkeme, Hukuk, Dava,
Dosya, Memnuniyet</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUSLARARASI ENERJİ POLİTİKALARINA
BİR BAKIŞ: TÜRKİYE ÖRNEĞİ</Başlık>
<Özetçe>Enerji, yaşanan asra damga vurmuş bir yaşam kaynağıdır. Petrolün başını çektiği enerji kaynaklarına sahip olma uğruna akılalmaz bir hızla yaşanan siyasi dönüşümler, savaşlar ve çatışmalar, enerji faktörünün dünya üzerinde ne denli önemli bir rol sahibi olduğunu ortaya koymaktadır.
Enerji rezervlerinin dünyanın belli coğrafyalarında kümelenmiş olması ve sürekli artış gösteren dünya nüfusuna paralel şekilde enerji ihtiyacının da artması hususları, enerji politikalarının belirlenmesinde temel faktörler olarak ortaya çıkmaktadır. Kaynakların sınırlı oluşu ve insan faktörünün bu noktada çaresiz kaldığı gerçeği dikkate alındığında tüm ülkeler doğru karta oynamak için hukuk kurallarını devreye sokmakta ve geleceğini teminat altına alıcı birtakım önlemleri şimdiden yürürlüğe sokmaktadır. Tüketimi çok yüksek oranlarda seyreden ülkeler, enerji arz güvenliklerini tesis etme amacıyla birçok hukuki metin ortaya koymaktadır. Avrupa Birliği bunların başında gelmektedir.
Bu çalışmada, enerji politikalarına genel perspektiften bakılarak geleceğe ilişkin tüketim provizyonlarına yer verilmiş, özelde ise Avrupa Birliği’nin enerji politikalarına değinilerek bunların ülkemize yansımaları yanında istatistiksel verilerle de Türkiye’nin enerji politikasındaki belirleyici unsurlar ortaya konulmuş ve nihayetinde enerji-çevre ilişkisinin boyutları açıklanmaya çalışılmıştır.</Özetçe>
<Anahtar>Enerji politikası, petrol, enerji hukuku, yenilenebilir kaynak, fosil yakıt.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KAT KARŞILIĞI İNŞAAT SÖZLEŞMESİNDE
3. KİŞİNİN (ALICI)
HAK VE SORUMLULUKLARI</Başlık>
<Özetçe>Kat karşılığı inşaat sözleşmelerinin günümüz yaşamında çok yaygındır. Aynı yaygınlık ile paralel olarak bu sözleşme türünden kaynaklanan uyuşmazlıklar da aynı şekilde çok yaygındır. Bu sözleşme türünün en haklı ve gariban mağduru bu inşaatlarda daire veya yapı satın alan üçüncü kişilerdir. Yargıtay verdiği kararlarda bazı hususlarda bu kişilerin en haklı mağdur olduğunu ve masum olduğunu sanki unutmaktadır. Çünkü en kötü tasfiyede bile herkes verdiğini almaktadır. Ancak yılların birikimlerinin ve dar gelirli insanların alın terleri adeta buharlaşmaktadır. Yargı kararlarında özellik ile bazı hususlarda bu hassasiyetin olmadığını rahatlıkla görmek mümkündür. Konuya yaklaşımda bu hassasiyetin olması gerekir.</Özetçe>
<Anahtar>Kat karşılığı inşaat sözleşmesi, müteahhit, yapı sahibi, üçüncü kişi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SON DEĞİŞİKLİK KAPSAMINDA
RÜŞVET SUÇU</Başlık>
<Özetçe>Rüşvet suçu, kamu idaresinin güvenilirliğine ve işleyişine karşı suçlar arasında sayılmış ve bu kapsamda cezai yaptırıma bağlanmıştır. Son değişiklik neticesinde farklı bir yapıya bürünen rüşvet suçunun yaptırıma bağlanmasının amacı kamu hizmetlerinde tarafsızlığın etkin bir şekilde sağlanabilmesidir. Bu çalışmada, 6352 sayılı Kanun ile değiştirilen rüşvet suçuyla ilgili gerekli açıklamalar yapılacaktır.</Özetçe>
<Anahtar>Rüşvet, Kamu Görevlisi, Rüşvet Anlaşması</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BAKAN YARDIMCILARI
BAKANLIK HİYERARŞİSİNE DÂHİL MİDİR?</Başlık>
<Özetçe>3 Haziran 2011 tarih ve 643 sayılı Kanun Hükmünde Kararname
ile 3046 sayılı Kanuna eklenen 21/A maddesiyle hukukumuzda
şimdiye kadar görülmemiş “bakan yardımcısı” adı altında yepyeni bir
makam ihdas edilmiştir. Bu makam, idarî teşkilatımıza hâkim olan hiyerarşi
ilkesi açısından gelecekte ciddi birtakım hukuksal sorunlara
yol açabilir. Zira bakan yardımcılarının hukuksal statüsü belirsizdir
ve özellikle bakan yardımcılarının bakanlık hiyerarşisine dâhil olup
olmadığı hususu tartışmalıdır.</Özetçe>
<Anahtar>Bakan yardımcısı, bakanlık müşavirleri,
kamu görevlisi, idari hiyerarşi, yetki devri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TUTUKLAMAYA İLİŞKİN TEMEL SORUNLAR VE
AVRUPA İNSAN HAKLARI MAHKEMESİNİN
GÜNCEL KARARLARI ÇERÇEVESİNDE
ADLİ KONTROL KONUSUNDA
BAZI TESPİT VE DEĞERLENDİRMELER</Başlık>
<Özetçe>Ceza Muhakemesi Kanunu’nun 109 ve devamı maddelerinde,
oranlılık ilkesinin bir yansıması olarak, adli kontrol koruma
tedbirine yer verilmiştir. Adli kontrol, tutuklamaya göre kişi özgürlüğünü
daha az kısıtlamakta ve sanık tutuklanmadan muhakemenin
yapılabilmesini sağlamaktadır. Avrupa İnsan Hakları Mahkemesi de
özgürlükler sınırlanırken gereken özenin gösterilmesine önem vermekte,
bu çerçevede tutuklama tedbirine ancak zorunlu hallerde,
son çare olarak başvurulması ve öncelikle daha az sınırlayıcı seçenekler
üzerinde durulması gerektiğini vurgulamaktadır. Tutuklama
yerine geçen seçeneklerin mahkeme tarafından değerlendirilmemiş
olması, AİHM nezdinde AİHS m. 5/3 kapsamında ele alınmakta ve
Sözleşmenin ihlali sayılmaktadır. Bu çalışmada, tutuklama ile ilişkili
olarak adli kontrol koruma tedbiri, kişi özgürlüğü ve güvenliği hakkı
çerçevesinde incelenmiş, özellikle tedbirin tanımı, kapsamı, uygulanma
koşulları, tedbire dâhil olan yükümlülükler, uygulamadan ve
kanundan kaynaklanan temel sorunlar, içtihatlar ve Avrupa İnsan
Hakları Mahkemesi kararları çerçevesinde ele alınmıştır.</Özetçe>
<Anahtar>Adli Kontrol, Tutuklama, Kişi Özgürlüğü ve
Güvenliği Hakkı, İnsan Hakları, Ceza Muhakemesi, Koruma Tedbirleri</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AİHS ve AİHM KARARLARI ÇERÇEVESİNDE
YAKALAMA VE TUTUKLAMA KORUMA
TEDBİRİ İLE KİŞİ GÜVENLİĞİ VE
HÜRRİYETİNİN SINIRLANDIRILMASI</Başlık>
<Özetçe>AİHM kişi özgürlüğü ve güvenliğinin düzenlendiği AİHS
m. 5’ in uygulanabilmesi için gerekli kuralları belirlemektedir. Kişi özgürlüğü
ve güvenliği ancak 5. m.de belirtilen istisnalar çerçevesinde
sınırlanabilir. Bu çerçevede özellikle yakalama ve tutuklama büyük
önem arzetmektedir. Bu koruma tedbirlerinin uygulanması sırasında
sözleşmenin ihlal edilmemesi için AİHM’nin özellikle bu konuda Türkiye
hakkında vermiş olduğu kararların iyi değerlendirilmesi gerekir.</Özetçe>
<Anahtar>Kişi özgürlüğü ve güvenliği hakkı, AİHS m.
5, makul süre, yakalama, tutuklama, gözaltına alma</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İZALE-İ ŞUYU DAVASI İLE MİRAS ORTAKLIĞININ
SONA ERMESİ HALİNDE
KARŞILAŞILAN KDV YÜKÜ</Başlık>
<Özetçe>Elbirliği ile mülkiyetin geçerli olduğu miras ortaklığını
sona erdirmek için ortak veya ortaklar tarafından diğer ortaklara karşı
açılan izale-i şuyu davası neticesinde terekeye dahil mal ve hakların
satışına karar verilmesi halinde, söz konusu satış bedelleri ortaklara
payları oranında bölüştürülmektedir. Bu durumda Katma Değer Vergisi
Kanunu’nun 1/3-d maddesine göre, miras ortakları söz konusu
bedeller üzerinden KDV ödemekle yükümlü olmaktadırlar. Oysa ki,
miras ortaklığının, ortakların aralarında anlaşarak sona erdirilmesi ile
mirasçıların bireysel mülkiyetine geçmiş olan menkul ve gayrimenkul
mal ve hakların elden çıkarılması halinde, söz konusu KDV yükümlülüğü
doğmamaktadır.</Özetçe>
<Anahtar>İzale-i Şuyu Davası, Katma Değer Vergisi,
Veraset ve İntikal Vergisi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>DÜNÜ BUGÜNÜ VE YARINIYLA VERGİLENDİRME
YETKİSİNİN HUKUKSAL PERSPEKTİFİ</Başlık>
<Özetçe>Vergi denildiği zaman akla söz konusu vergiyi mükellefler
tarafından istenmese bile tahsil edebilecek kudrete sahip bir otorite
gelmektedir. Çok da sempatik olmayan bu ifadenin vergi hukuku tamlamasıyla
birlikte daha tahammül edilebilir hal almasından dolayı vergilendirme
konusunda sahip olunan hakları ve yükümlülükleri anlamanın
önemli role sahip olduğu inancıyla, bu çalışma kapsamında vergilendirme
yetkisinin hukuk devleti ile ilişkisi geniş bir çerçevede değerlendirilmeye
çalışıldı. Zira vergi hukuku, hukuk devleti kavramının sınırlarının
belirlenmesi açısından en elverişli hukuk dalıdır.
Mahiyeti itibariyle kuralcı olması gereken hukuk devleti, vergi hukuku
kapsamında birey ile devlet arasındaki ilişkileri sistematize ederek
belirli bir takım kurallara bağlar. Kamu yararının mümkün kıldığı
oranda mevcut olması gereken esneme payı ise kimi zaman Bakanlar
Kurulu’na yetki tanınarak kimi zamanda şeklen genellik ve eşitlik ilkelerine
aykırılık teşkil eden ancak özünde başka Anayasal ilkelere riayet
eden muafiyetler ve istisnalar ile sağlanır. Halkın seçtikleri tarafından
meydana getirilen kurallar bütünü esasen halkın kurallarıdır. Dolayısıyla
“temsilsiz vergi olmaz” ilkesi vergi hukukunun bel kemiğidir. Çünkü
bu sayede kanunilik sağlanmakta, hukuki güvenlik ilkesi yerini bulmaktadır.
Hukuk devleti olmanın oldukça dışında seyreden keyfiyetler uygulamasının
önüne kanunilik ilkesi ile geçilmektedir. Halkın kanun yapması
için yetki verdiği kimseler gerçek anlamda temel hak ve özgürlüklere
ne kadar uygun, mali güce ne kadar riayet eden kural ve kurumlar
geliştirirlerse ve hukukun üstünlüğünü kabul ederek yetkisini kanunlardan,
Anayasa’dan aldığı bilincinin ne kadar yerleştiği bir idare teşekkül
ederse hukuk devleti olmak yolunda o kadar ilerlenmiş olunur.
Vergi hukukunun kaynağının, ilk insan topluluklarının taş tabletlerinde
dahi konuyla ilgili yazıların bulunduğunu belirterek oldukça eskiye
dayandığı söylenmelidir. Zamanla daha adil bir vergi uygulaması için
mücadelelerin verilmesi dolayısıyla vergilendirme yetkisinin tarihsel süreçte
yaşadığı değişimi anlamak esas itibariyle anlatımın önemli hareket
noktalarından birisidir. Çalışmanın devamında kavramın unsurlarını
daha iyi ortaya koymak adına hukuk devleti tanımına yer verilecek ve
daha sonra hukuk devleti ilkesinin alt başlıklarını oluşturan yasal idare
ilkesi, mali güç ilkesi, genellik ve eşitlik ilkeleri, temel hak ve özgürlükler
açısından sınırlandırmalar ve hukuki güvenlik ilkesi açıklanacaktır.</Özetçe>
<Anahtar>Vergilendirme Yetkisi, Hukuk Devleti İlkesi,
Kanunilik İlkesi, Mali Güç İlkesi, Genellik ve Eşitlik İlkeleri, Hukuki
Güvenlik İlkesi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MESKENLERDEN ELDE EDİLEN
KİRA GELİRLERİNİN VERGİLENDİRİLMESİ</Başlık>
<Özetçe>Çalışmada meskenlerden elde edilen kira gelirlerinin vergilendirilmesi
açısından gerçek gider ve götürü gider usulleri, gerçek
gider usulünde indirilecek giderleri takiben, konut istisnasına ilişkin
Gelir Vergisi Kanunu’nun ilgili madde hükmü, bahse konu istisnadan
yararlanma şartları ve beyanname verilmemesinin hukuki sonuçları
irdelenmektedir. Ayrıca, ilgili çalışmada kira gelirlerinin vergilendirilmesinde
uygulamada karşılaşılan bazı sorunlar değerlendirilmeye
çalışılmaktadır.</Özetçe>
<Anahtar>Gerçek Gider Usulü, İndirilecek Giderler,
Götürü Gider Usulü, Konut İstisnası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KÜRESELLEŞME VE EKONOMİK KRİZİN
İŞ HUKUKUNA ETKİSİ</Başlık>
<Özetçe>Bu çalışmada küreselleşme ve ekonomik krizin işveren ile
işçiler üzerindeki etkisi incelenmiştir. Birinci bölümde küreselleşme
ve ekonomik kriz kavramları ile bu kavramlar arasındaki ilişki açıklanmıştır.
İkinci bölümde küreselleşme ve ekonomik krizin yarattığı
çalışma koşulları üzerinde durulmuştur. Son bölümde ise küreselleşme
ve ekonomik krizin yarattığı çalışma koşullarının emek piyasası
ile çalışma ilişkilerine etkisi incelenmiştir</Özetçe>
<Anahtar>Küreselleşme, Ekonomik Kriz, Çalışma Koşulları,
Emek Piyasası, Sosyal Haklar, Esneklik, İş Güvencesi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>4857 SAYILI İŞ KANUNUNA GÖRE ÇOCUK VE
GENÇLERİN İŞ SÖZLEŞMESİ EHLİYETLERİNİN
SINIRLANDIRILMASINA YÖNELİK
DÜZENLEMELER</Başlık>
<Özetçe>Türk iş hukukunda çocuk ve gençlerin iş sözleşmesi ehliyetine,
sosyal ve siyasal amaçlarla bazı sınırlamalar getirilmiştir.
Sözkonusu sınırlamalarla her ne kadar çocuk işgücünün korunması
ve çalışma düzeninin sağlanması amaçlanıyor olsa da, bunlar aynı
zamanda iş sözleşmesi ehliyetini sınırlandıran düzenlemelerdir. 4857
sayılı İş Kanununa göre; onsekiz yaşından küçükler “çocuk” ve “genç
işçiler” olarak iki kategoriye ayrılmaktadır. Kanunda yer alan ifadelere
göre; “genç işçi”, on beş yaşını tamamlamış, on sekiz yaşını bitirmemiş
kişiler için; “çocuk” ifadesi ise on beş yaşından küçükler için
kullanılmaktadır.</Özetçe>
<Anahtar>çocuk işçi, genç işçi, çocuk işçilerin korunması,
genç işçilerin korunması, çocuklara ve gençlere ilişkin çalışma
yasağı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>4054 SAYILI REKABETİN KORUNMASI HAKKINDA
KANUN’DA DÜZENLENEN İDARİ PARA
CEZALARI İÇİN ÖNGÖRÜLEN İDARİ USUL</Başlık>
<Özetçe>Rekabet Kurumu rekabet alanında düzenleme denetleme
ve yaptırım uygulama yetkileri ile donatılmış bağımsız idari
otorite niteliğindedir. Kurum rekabet ihlali olması durumunda idari
para cezası kararı almakta ve uygulamaktadır. Rekabet Kanunu’nda
rekabet ihlallerinin tespitinde izlenecek idari usul süreci ayrıntılı
olarak düzenlenmiştir. 4054 sayılı Rekabetin Korunması Hakkında
Kanun’da düzenlenen idari süreç yargı benzeri bir nitelik taşımaktadır.
Kanun’a göre idari usul süreci önaraştırma-soruşturma- sözlü
savunma toplantısı ve nihai karardan oluşmaktadır. Bu çalışmada
Rekabet Kurumu’nun tabi olduğu özel idari usul süreci ayrıntılı bir
şekilde incelenmiştir.</Özetçe>
<Anahtar>Rekabet, Rekabet İhlali, İdari Yaptırım, Türk
Rekabet Kurumu, İdari Usul</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KENT PLANLAMA VE ADALET İLİŞKİSİNİN
DEĞİŞEN İÇERİĞİ</Başlık>
<Özetçe>Sosyal, politik, ekonomik ve coğrafik alanlarında adalet tartışmaları
ve arayışları tarihsel süreç içerisinde antik döneme kadar uzanmaktadır.
Ancak kent planlama ve adalet tartışmalarının yoğunlaşması
sanayi devrimi ve hızlı kentleşme süreçleri ile ilişkilendirilebilir. Kentsel
planlama, 19. yy.dan bu yana çeşitli dönemler itibariyle, farklı kapsamlar
ve yöntemler ile gerçekleştirilmiştir. Farklı kent planlama yaklaşımlarının
farklı adalet endişeleri taşıdıkları görülmüştür. Örneğin; 19.yy kentinde
sağlıklı kentsel yaşam koşullarını sağlamak; kentsel adaleti sağlamanın
temel araçlarından biri olarak değerlendirilirken, ileri ki dönemlerde savunucu
planlama yaklaşımları çerçevesinde azınlıkların ve dezavantajlı
grupların kentsel sistem içerisindeki konumlarına ilişkin adalet tartışmaları
yoğun biçimde gerçekleştirilmiştir. Adalet tartışmaları, hem kent
planlama süreçleri, hem de kentsel analiz yaklaşımlarında yer almıştır.
20. yy.ın son çeyreğinde küreselleşme süreçleri ile birlikte adalet çok
daha yoğun bir biçimde tartışılan bir konu haline gelmiştir. Neo-Liberal
ekonomik politikaların etkisi ile kent planlama, kentsel pazarı yönlendiren
en temel aktörlerden birisi haline gelmiştir. Böyle bir süreç içerisinde
adalet kavramının yoğun bir biçimde tartışılmasının sebebi, sürecin her
alanda adaletsizliği oluşturuyor olmasından kaynaklanmaktadır. Bu noktada
devlet yönetimi yaklaşımlarından, yerel yönetim yaklaşımlarına ve
kent planlama pratiğine uzanan alanlar da adaletin sağlanması için yeni
yaklaşımlar ve yöntemler geliştirilmeye başlanmıştır. Yeni yaklaşımlar,
demokrasi ve adaletin sağlanabilmesi gibi konular da toplumsal katılım
süreçlerinin önemine vurgu yapmıştır; çünkü piyasa ve yarışma merkezli
kent planlama sürecinde, demokrasi ve adaletin; bireysel ve toplumsal
katılım ve direniş gibi süreçlerin aktif hale gelmesi ile gerçekleşebileceği
sonucuna varılmıştır. Bugün, adalet kavramı ve kent planlama ilişkisi
toplumsal haklardan; ekolojik endişelere uzanan çok geniş bir spektruma
yayılmıştır. Bu bildiri de, tarihsel süreç içerisinde, farklı kentsel analiz
yaklaşımlarında ve kent planlama süreçlerinde; adalet kavramının değerlendirilme
biçimine ve adalet kavramının değişen içeriğine ilişkin, sistematik
ve teorik bir değerlendirme yapılması amaçlanmıştır.</Özetçe>
<Anahtar>Kent, Kentsel Adalet, Kent Hakkı, Planlama
Yaklaşımları</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRKİYE’NİN YOLSUZLUKLA
MÜCADELE ENSTRÜMANLARI</Başlık>
<Özetçe>Devlet ve toplumu zafiyete uğratan, içten içe çürüten
sosyal yaraların başında gelen yolsuzluk, hem kriminolojik hem de
sosyolojik bir kavramdır. Bu nedenle yolsuzlukla, sadece ceza hukuku
araçlarıyla mücadelede ederek başarıya ulaşılabilmek mümkün
değildir. Bu alandaki mücadele, devlet işleyişinde saydamlık, işbirliği
ve koordinasyon gerektirir. Ayrıca her aşaması kayıtlı ve disiplinli bir
mali sistem, yaşama kültürü haline getirilecek etik değerler, uzman
kadrolar eliyle yürütülen hızlı, tavizsiz ve caydırıcı bir ceza adalet sistemi,
büyük önem taşımaktadır. Bir ülkede yolsuzluk ile yoksulluğun
doğru orantılı olduğu ve yapılan veya göz yumulan her yolsuzluğun
çocuklarımızın geleceğini çalmak olduğu gerçeği hususunda kamuoyu
bilinçlendirilmelidir. Yolsuzluğun nedenleri her ülke ve topluma
göre değişebildiğinden bir ülkede başarılı sonuç veren önlemler başka
ülkede sonuç vermeyebilir. Her devlet, öncelikle toplumsal bir
yara olan yolsuzluğun sebeplerini doğru teşhis etmeli, sonrasında
tedavi edici enstrümanları kullanmalıdır.</Özetçe>
<Anahtar>Yolsuzluk, Yolsuzlukla Mücadele, Uluslararası
Sözleşme ve Örgütler, GREKO, Denetim, Ceza, Etik İlkeler</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA MUHAKEMESİNDE
“BERAAT” HÜKMÜ VERİLEN HALLER</Başlık>
<Özetçe>5237 Sayılı Türk Ceza Kanunu’nda yer alan kurumların
hukuki niteliklerinin değişmesi hüküm kavramının da içeriğini değiştirmiştir.
Bu nedenle kanunkoyucu da 5271 sayılı Ceza Muhakemesi
Kanunu’nun 223 ncü maddesinde hüküm çeşitlerini ayrıntılı bir
şekilde yer düzenlemiştir. Çalışmamızın konusu olan beraat hükmü
de ayrıntılı şekilde düzenlenen hükümlerdendir. Çalışmamızda 5271
Sayılı Kanun’da beraat hükmü verilen haller kanun sistematiği çerçevesinde
anlatılmıştır.</Özetçe>
<Anahtar>Beraat, Hüküm, Kast, Taksir, Meşru Savunma,
İlgilinin Rızası, Kanunun Hükmünü Yerine Getirme, Hakkın Kullanılması.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SERMAYE PİYASASINDA MANİPÜLASYON</Başlık>
<Özetçe>Sermaye piyasalarında fiyatın oluşumunda piyasa değerlendirmeleri
esas alınır. Menkul kıymet ihraç eden bir anonim ortaklığın mali
durumu, gerçekleştirmeyi düşündüğü başka yatırımlar ve bunlara ilişkin girişimleri,
halka arz edilecek menkul kıymetlerin niteliği gibi bilgiler kamuya
açıklanır. Piyasaya açıklanan bu bilgiler malın değerinin fiyata yansımasında
temel araçtır. Yatırımcılar piyasaya açıklanan bu bilgilere göre yatırım kararlarını
verirler. Bir başka deyişle bilgi fiyata yansımış olur, fiyat bilgiyi taşır.
Fiyatın bilgiyi taşıyıcı bu niteliği dolayısı ile manipülatif faaliyetler özel bir
önem arz eder. Zira fiyattaki olumlu ya da olumsuz bir değişiklik yatırımcıların
kararlarını etkilemekte, onları belli bir menkul kıymete yatırım yapmaya
yöneltmekte ya da bir menkul kıymete yatırım yapmaktan alıkoymaktadır.
Piyasadaki manipülatif etkinin ortadan kalkması sonrasında ise yatırımcılar
zarara uğramakta ve manipülatörler haksız kazanç sağlamaktadırlar. Bu durum
ise yatırımcıların piyasaya olan güvenini ve özellikle işlem güvenliğini
sarsmaktadır.</Özetçe>
<Anahtar>Sermaye piyasası, menkul kıymet, işleme dayalı
manipülasyon, bilgiye dayalı manipülasyon, manipülatör.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TIBBİ MÜDAHALELERDE
HEKİMİN AYDINLATMA YÜKÜMLÜLÜĞÜ</Başlık>
<Özetçe>Tıbbi müdahale, kişinin sağlığını koruma amacını taşısa
da özünde vücut bütünlüğüne yöneliktir. Bu eylemi, hekim ile hasta
arasındaki ilişkiyi belirlemektedir. Aydınlatma, hekim için bir borç
iken hasta için bir haktır. Hekimin her müdahalesi, hastanın aydınlatılmış
rızası alınmadığı takdirde hukuka aykırı olacağından hastanın
aydınlatılması, tıbbî müdahalenin hukuka uygunluğunun temel şartıdır.</Özetçe>
<Anahtar>Hastayı aydınlatma yükümlülüğü, kişilik
hakları, tıp hukuku, aydınlatılmış onam</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>6098 SAYILI TÜRK BORÇLAR KANUNU’NUN “YAYIN SÖZLEŞMESİNE” İLİŞKİN
GETİRDİĞİ YENİLİKLER VE
BU DÜZENLEMELERE YÖNELİK ELEŞTİRİLER</Başlık>
<Özetçe>Yayın sözleşmesi, bir edebi eser veya sanat eseri sahibinin veya haleflerinin eserin çoğaltma ve yayma hakkını yayımlayana devrettikleri ve yayımlayanın da bunu üstlendiği bir borçlar hukuku sözleşmesidir. 6098 sayılı Türk Borçlar Kanunu’nda öngörülen değişiklikler, dilin arılaştırılması, sözleşmenin yazılı şekle tabi tutulması, eser sahibine cayma hakkı ve haleflere de güncelleştirme hakkı verilmesidir.</Özetçe>
<Anahtar>6098 sayılı Türk Borçlar Kanunu, 818 sayılı Borçlar Kanunu, yayın sözleşmesi, eser sahibi, yayımlayan, halefler, edebi eser, sanat eseri, telif hakkı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İCRA TAKİP İŞLEMLERİ</Başlık>
<Özetçe>Takip işlemleri, icra takibine yön ve şekil verir. Bu işlemler, taraf takip işlemi ve icra takip işlemi olarak ikiye ayrılır. İcra takip işlemleri, icra organları tarafından borçluya karşı yapılan ve cebrî icranın ilerlemesini sağlayıcı nitelikteki işlemler olarak tanımlanır. İcra hukukunda yapılan işlemlerin, icra veya taraf takip işlemi olup olmadığının tespiti önemlidir. Zira icra takip işlemi ile zamanaşımının kesilir ve tatil-tâlik hallerinde kural olarak, icra takip işlemi yapılamaz. Bu çalışmada icra hukuku açısından önemli kavramlardan biri olan icra takip işlemleri, bu işlemlerin unsurları, şekli ve sonuçları gözden geçirilecektir.</Özetçe>
<Anahtar>Takip işlemi, icra takip işlemi, taraf takip işlemi, tatil-tâlik halleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA YARGILAMASINDA
HUKUKA AYKIRI DELİLLERİN
DEĞERLENDİRİLMESİ SORUNU</Başlık>
<Özetçe>Bu çalışmada, günümüzün en önemli konularından biri olan hukuka aykırı deliller konusu, ceza yargılaması bağlamında ele alınmıştır. Öğretideki mevcut görüşler ve içtihattaki yansımaları gösterilmiş, bir hukuk devletinde kabul edilmesi gereken çözüm önerisi açıklanmıştır. Bu önerinin olası sonuçları ve başka tartışmalardaki etkileri de vurgulanmıştır.</Özetçe>
<Anahtar>Hukuka aykırı deliller, delilin değerlendirilmesi, hukuk devleti.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA İNSAN HAKLARI SÖZLEŞMESİ
ÇERÇEVESİNDE
DİN VE VİCDAN ÖZGÜRLÜĞÜ</Başlık>
<Özetçe>Din ve vicdan özgürlüğü, Avrupa İnsan Hakları Sözleşmesi’nin 9. maddesinde garanti altına alınmıştır. Bu hak, din veya inanç değiştirme özgürlüğü ile tek başına veya topluca, açıkça veya özel tarzda ibadet, öğretim, uygulama ve ayin yapmak suretiyle dinini veya inancını açıklama özgürlüğünü de içermektedir. Avrupa İnsan Hakları Mahkemesi ve Komisyonu 9. maddenin sözleşmeye üye ülkeler tarafından sınırlama alanın belirlenmesinde “sınırlamanın demokratik bir toplumda zorunlu olması” kriterini uygulamaktadır.</Özetçe>
<Anahtar>Din ve vicdan özgürlüğü, Avrupa İnsan Hakları Sözleşmesi, Avrupa İnsan Hakları Komisyonu, Avrupa İnsan Hakları Mahkemesi, Türkiye</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>GİZLİ TANIK</Başlık>
<Özetçe>Ceza muhakemesinde tanıkların korunması öğretide olduğu kadar uygulamada da ciddi bir sorun teşkil etmiştir. Örgütlü suçluluğun yaygınlaşması ve örgütün yapısı itibariyle tanık üzerinde baskı kurması tanığın korunması gerekliliğini bir kez daha ön plana çıkarmıştır. Örgütlü suçlulukta tanıklar baskı altına alınmakta, kovuşturma aşamasında durup dururken tanıklıktan çekinmektedirler. Bu tür suçlarda tanık bulmak zaten zorken tanığın beyan vermekten çekinmesi ya da yalan beyanda bulunması durumu içinden çıkılmaz hale getirmektedir. Tanığın korunması ile tanık kendini güvende hissedecek böylelikle vereceği beyanlar ile maddi gerçeğe ulaşmak hususunda önemli bir yol kat edilecek, suçlulukla etkin şekilde mücadele edilecektir. Örgütlü suçluluğun günümüzde ulaştığı nokta bakımından adil bir ceza adaletinin sağlanması için tanığın korunmasının etkinleştirilmesi gerekmektedir. Tanığın korunması, ceza muhakemesinde çözüm bekleyen bir alan olarak varlığını devam ettirmektedir.</Özetçe>
<Anahtar>Tanık, Tanık Koruma Kanunu, ceza muhakemesi, adil yargılanma hakkı, örgütlü suç, delil, silahların eşitliği.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KARAYOLUYLA EŞYA TAŞIMA SÖZLEŞMESİNİN HUKUKÎ NİTELİĞİ VE İŞ GÖRME AMACI GÜDEN SÖZLEŞMELERLE İLİŞKİSİ</Başlık>
<Özetçe>Karayoluyla eşya taşıma sözleşmesi, hukukî niteliği itibariyle, tipik, ivazlı, tam iki tarafa borç yükleyen ve rızaî bir sözleşmedir. Taşıma senedi, sevk mektubu ve benzeri belgelerin, fonksiyonu ispat olup, bunların yokluğu, hukuka aykırı oluşu veya kaybolması, taşıma sözleşmesinin varlığını veya geçerliliğini etkilemez. Karayoluyla eşya taşıma sözleşmesi, iş görme amacı güden sözleşmelerle bağlantısı bakımından, vekâlet ve hizmet sözleşmelerinden ziyade, eser sözleşmesiyle, niteliği, kuruluşu ve sona ermesi açılarından benzerlik arz etmektedir.</Özetçe>
<Anahtar>Hukuki nitelik, rızaî akit, iş görme amacı, taşıma sözleşmesi, eser sözleşmesi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HALKOYLAMASI</Başlık>
<Özetçe>Halkoylaması Türk hukuk ve politikal sisteminde 2007 yılına kadar nadiren görünen bir kurumdur. Fakat referandumun bundan sonra da Türk politik ve anayasal sistemi açısından büyük rol oynayacağI açıktır. Gerçekten her yasama döneminde Türk politik ve akademik çevreler tarafından iktidar partisinin bazı düzenlemelerin kabul edilmesini garanti altına almak ve eleştirilerden kaçınmak amacıyla halkoylamasına başvurma konusunda meyili olduğu eleştirilmektedir. Başka ülkelerde olduğu gibi uzun zamandır demokratik standartları sorgulanan Türkiye’de de, halkın karar alma sürecine katılmasını sağlamanın, sistemin meşruluğu ve hesap verilebilirliği açısından uygun bir adım olduğu düşünülebilir. Fakat bununla birlikte halkoylamasına karşı sık sık ta eliştiriler de yönetilmektedir.Bu çalışmada halkoymasına ilişkin kanun incelenecek ve aksayan bazı yönleri açısından kimi önerilerde bulunulacaktır.</Özetçe>
<Anahtar>Halkoylaması, Anayasa hukuku, Anayasa Mahkemesi, Cumhurbaşkanı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TMSF’NİN ÖZEL HUKUKTAN KAYNAKLI ALACAKLARINI TAHSİLDE
YETKİSİNİ AŞMASI SORUNU</Başlık>
<Özetçe>Tasarruf Mevduatı Sigorta Fonu (TMSF), batık banka alacaklarının tahsili için olağanüstü yetkilerle donatılmış bir kamu idaresidir. 4389 sayılı Kanunla bankaların dolanlı işlemlerle batmasına nedeniyle doğan alacakları fon alacağı olarak tanımlanmış, bu tür alacakların 6183 sayılı Kanuna göre tahsil edilmesi için TMSF’ye yetki verilmiştir. 6183 sayılı Kanun, kamu alacaklarının takibini düzenlemekte, özel hukuk kaynaklı alacakların tahsilinde uygulanan 2004 sayılı Kanuna kıyasla, borçlu aleyhine usul kuralları getirmektedir. Uygulamada TMSF’nin bazen özel hukuk kaynaklı alacakları da 6183 sayılı Kanuna göre tahsil etmeye çalıştığı görülmektedir. TMSF’nin özel hukuk kaynaklı alacaklarını 6183 sayılı Kanuna göre tahsil etmesi hukuka aykırıdır. Ayrıca TMSF’nin tahsilât sürecinde gönderdiği ödemeye çağrı mektubu ile alacağını bir ay içinde kesinleştirmesi ve hemen ardından ödeme emri göndermesi, iki ayrı işleme karşı aynı anda görünen iki ayrı dava açılması sonucunu doğurmakta ve mahkemelerin iş yükünü gereksiz yere çoğaltmaktadır.</Özetçe>
<Anahtar>TMSF, 6183 sayılı Kanun, 4389 sayılı Kanun, Amme Alacaklarının Tahsil Usulü Hukuku, Fon alacağı kavramı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>11.1.2011 GÜN ve 6099 SAYILI KANUN İLE
7201 SAYILI TEBLİGAT KANUNU’NDA
YAPILAN DEĞİŞİKLİKLER</Başlık>
<Özetçe>Tebligat, hukuki bir işlemin ilgilinin bilgisine sunulması için yetkili makamın, usulüne uygun biçimde yazıyla veya ilânla yaptığı bildirim işlemidir. Tebligatın gerek adil yargılanma hakkının bir unsuru olan hukuki dinlenilme hakkının hayata geçirilmesi gerekse usul ekonomisi bakımından önemi büyüktür. 11.1.2011 gün ve 6099 sayılı Kanun ile Tebligat Kanunu’nda yapılan değişiklikler kural olarak isabetlidir. Bununla birlikte, özellikle elektronik tebligat için gerekli alt yapı çalışmaları ivedilikle tamamlanmalıdır.</Özetçe>
<Anahtar>Medeni usul hukuku, tebligat, adil yargılanma hakkı, hukuki dinlenilme hakkı, usul ekonomisi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KUSURLULUK VE KUSURLULUĞU
ETKİLEYEN HALLER</Başlık>
<Özetçe>Kusur veya kusurluluk, işlenen fiille ilgili olarak failin sorumlu tutulup tutulmayacağı konusundaki değer yargıları şeklinde tanımlanmaktadır. Kusurluluğu etkileyen hallerin varlığı halinde kişi suç teşkil eden eylemden ya hiç sorumlu tutulmamakta ya da sorumluluğu azalmaktadır. Bu çalışmada kusurluluk ve kusurluluğu etkileyen haller ile ilgili ayrıntılı açıklamalar yer almaktadır</Özetçe>
<Anahtar>Kusur, Kusurluluk, Kusurluluğu etkileyen Haller, Kusurluluğu Azaltan Haller, Ceza Sorumluluğu, Ceza Sorumluluğunu Kaldıran veya Azaltan Nedenler</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ADLİYE BASIN SÖZCÜLÜĞÜ</Başlık>
<Özetçe>Kitle iletişim araçlarında yargı haberleri çok önemli yer tutmaktadır. Yargı haberleri çoğu zaman kişilerin temel hak ve özgürlükleriyle birlikte anılmaktadır. Özel hayatın gizliliği, haberleşme hürriyeti, ailenin korunması, adil yargılanma, masumiyet karinesi bu haberlerle birlikte gündeme gelmektedir. Bu tür haberlerin sunumunda insan onuru çok büyük anlam ifade etmektedir. Adliye basın sözcülüğü ülkemiz için yeni bir kurumdur. Bu makalede, adliye basın sözcülüğü ve yargı haberlerinin sunumu birlikte ele alınmıştır.</Özetçe>
<Anahtar>Basın özgürlüğü, adil yargılanma hakkı, yargı haberi, soruşturmanın gizliliği, masumiyet karinesi, basın sözcüsü, adliye, etik</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVUKATLIK (VEKALET) ÜCRETİNİN VERGİLENDİRİLMESİ</Başlık>
<Özetçe>Mahkeme kararına istinaden karşı taraf avukatına ödenmesine karar verilen vekalet ücreti üzerinden gerekli gelir vergisi tevkifatının ödemeyi yapan tarafından yapılması; parayı tahsil eden avukatın da ödemeyi yapan adına serbest meslek makbuzu düzenlemesi gerekmektedir. Ayrıca, serbest meslek faaliyeti kapsamında tahsil edilen avukatlık ücreti üzerinden katma değer vergisinin hesaplanması gerekmektedir. Ancak, davayı kazanan tarafın avukatının, ücretli olarak çalışıyor olması durumunda, karşı taraftan alınan vekalet ücretinin katma değer vergisine tabi olmaması ve ücretli statüsündeki avukata intikal eden bu tutarların ücret olarak vergilendirilmesi gerekir.</Özetçe>
<Anahtar>Vekalet ücreti, ücret geliri, icra dairesi, serbest meslek kazancı, gelir vergisi tevkifatı, serbest meslek makbuzu, vekalet ücretinde KDV</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KADIN VE AİLE BİREYLERİNE
YÖNELİK ŞİDDETE KARŞI
6284 SAYILI KANUNUN GETİRDİKLERİ</Başlık>
<Özetçe>Anayasa ve uluslararası sözleşmelere göre insanların yaşam hakkı ile ruh ve vücut bütünlüğünün sağlanması, aile hayatının korunması, kadın ve erkek eşitliğinin temin edilmesi, devletin pozitif yükümlülük olarak temel amaç ve görevidir. Bu açıdan can güvenliği bulunmadığını, şiddet gördüğünü belirten kişiye devlet “bu aile meselesidir” diyerek kayıtsız kalamayacağından, şiddetle mücadele edilmesi gerektiği tartışmasızdır. 6284 sayılı Kanun ile kadın ve aile bireylerine karşı şiddetle mücadele kurumsallaştırılmış, koruyucu ve önleyici tedbirler genişletilmiş, delil ve belge aranmadan derhal gerekli önlemlerin alınmasına imkân sağlanmış, şiddet failinin tedbir kararına aykırı davranması halinde yıllarca süren ceza yargılaması yerine derhal uygulanabilecek zorlama hapsi getirilmiş, kurumlararası koordinasyon ve eğitim öngörülmüştür. Ancak konunun hassasiyeti Kanun’un hatasız uygulanmasını gerektirmektedir. Kanun’un isabetsizce uygulanması, “şiddetle” sarsılan aile birliği için artçı şok etkisi yapabilecektir.</Özetçe>
<Anahtar>Şiddet, Şiddet Uygulayan, Şiddet Mağduru, Şiddetin Önlenmesi, Koruyucu ve Önleyici Tedbirler, Destek Hizmetleri, Zorlama Hapsi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ADALET VE İÇİŞLERİ BAKANLIKLARININ KURUMSAL ETKİNLİĞE
KAVUŞTURULABİLMESİ İÇİN ÖNERİLER</Başlık>
<Özetçe>Türkiye’de tüm kamu organlarının çağcıl ilkeler doğrultusunda kurumsal olarak yeniden yapılandırılmasına büyük gereksinim bulunmaktadır. Bahsedilen yeniden yapılandırmanın başarılabilmesi için Japonya’da yapıldığı gibi Başbakan başkanlığında kamu yönetimi reformu konseyi kurulmalıdır. Yeniden yapılandırma sürecinde, Adalet Bakanlığının adaleti yönetmeye değil lojistik destek vermeye, İçişleri Bakanlığının ise güvenlikten ziyade kamu yönetimi görevlerine odaklanması tasarlanmalıdır.</Özetçe>
<Anahtar>Adalet Bakanlığı, İçişleri Bakanlığı, Kurumsal Yeniden Yapılanma, Kamu Yönetimi Reformu</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK EĞİTİMİNDE FARKLI BİR YAKLAŞIM:
BİR BANKA HUKUKU DERSİNİN ARDINDAN</Başlık>
<Özetçe>Başta ülkemiz olmak üzere, dünyanın gereksinim duyduğu hukukçu tipi değişmiştir. Artık diyalektik düşünce ile olaylara bakan, araştırma yeteneği gelişmiş, bilimsel metodu her durumda uygulayan hukukçulara ihtiyaç vardır. Çünkü her alanda olduğu gibi hukukta da bilgi gitgide derinleşmektedir. Bu derin bilgi deryasında boğulmamak için hukukçunun bu ilkeleri içeren iyi bir eğitim alması gerekmektedir. Geleneksel model olarak adlandırabileceğimiz, bir kitaba bağlı kalan öğretim üyesinin ders anlattığı sistemin bu ilkeleri ne kadar barındırdığı şüphelidir. Bu nedenle, hukuk fakültelerinde geleneksel model ile eğitim öğretim yanında farklı yaklaşımların uygulanması kaçınılmazdır. Öğretim üyesinin yönlendirici bir rol oynadığı, öğrenci odaklı, araştırmayı teşvik eden, ortak çalışmanın sergilendiği, öğrencilerin okuma, yazma ve sunma tekniğinin geliştirilmesini hedefleyen bir eğitimin geleneksel modele göre daha yararlı sonuçlar doğurabileceği düşünülmektedir.</Özetçe>
<Anahtar>Hukuk Fakülteleri, hukuk eğitimi, hukuk öğrencisi, banka hukuku, eğitim modelleri, ödev uygulaması, arasınav, yılsonu sınavı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YASAMA DOKUNULMAZLIĞI</Başlık>
<Özetçe>Yasama dokunulmazlığı on üçüncü yüzyılda İngiltere’de doğmuştur. 1789 Fransız İhtilali ile Kara Avrupası anayasal düzenlerinde yer almaya başlamıştır. Günümüzde birçok devletin anayasalarında yer almaktadır.
Türkiye’de yasama dokunulmazlığı anayasada düzenlenen bir kurum olmakla birlikte sürekli tartışılan bir konu olmuştur. Yasama dokunulmazlığı, parlamento üyelerinin parlamento faaliyetleri dışındaki fiilleri nedeni ile bazı ceza usul işlemlerine tabi olmaması anlamına gelmektedir. Amacı, milletvekillerinin şahsını korumak değil, yasama organının herhangi bir tehdit, baskı altında kalmaksızın görevini yerine getirmesini temin etmek ve milletvekillerinin parlamento faaliyetlerinin engellenmemesini sağlamaktır. Bu düzenleme kamu düzenine ilişkindir ve parlamento üyeliğine bağlı olarak parlamentere tanınmıştır.
Bu çalışmada, özellikle 2005 yılında yürürlüğe girmiş olan yeni Türk ceza hukuku mevzuatı hükümleri de göz önünde bulundurulmak suretiyle, yasama dokunulmazlığının kapsamı, hukuki niteliği, ceza, ceza muhakemesi ve ceza infaz hukuku karşısındaki sınırları ile kurumun kişiler bakımından kapsamı üzerinde durulmuş, kurumun sağladığı koruma hukukunun medeni hukuk, kabahatler hukuku ve disiplin hukuku karşısındaki sınırları belirlenmeye çalışılmıştır.</Özetçe>
<Anahtar>Anayasa, Yasama dokunulmazlığı, Yasama sorumsuzluğu, Ceza hukuku, Parlamento üyesi, Milletvekili, Bakan, Cumhurbaşkanı, Kabahatler hukuku, Medeni hukuk, Disiplin hukuku</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HEKİMİN HASTAYI AYDINLATMA YÜKÜMLÜLÜĞÜNDEN KAYNAKLANAN TAZİMİNAT SORUMLULUĞU</Başlık>
<Özetçe>Kural olarak her tıbbî müdahale, hastanın yaşamı, sağlığı ve bedensel bütünlüğüne yönelik bir ihlaldir. Tıbbî müdahalenin hukuka uygun olması için yetkili kişilerce icra edilmesi, tıp mesleğinin kurallarına ve özen yükümlülüğüne uygun davranılması ve hastanın aydınlatılmış rızasının alınması gereklidir.
Hastanın aydınlatılmış rızasının alınmasında, hekimin hastasını aydınlatması yükümlülüğü ilk aşamayı oluşturur. Aydınlatma yükümlülüğü genel olarak hekimce ve müdahaleden önce ve uygun bir şekilde yerine getirilmelidir.
Aydınlatma yükümlülüğünün ihlali halinde hekim, hukuka aykırı bir müdahalede bulunmuş olduğundan, bundan kaynaklanan maddi ve manevi zararları tazmin ile sorumludur.</Özetçe>
<Anahtar>Tıbbî Müdahale, Aydınlatılmış Rıza, Aydınlatma Yükümlülüğü, Maddi ve Manevi Zarar, Tazminat</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5982 SAYILI ANAYASA DEĞİŞİKLİĞİ KANUNU’NUN 1982 ANAYASASI’NIN “HUKUK DEVLETİ” ANLAYIŞINA ETKİSİ</Başlık>
<Özetçe>Siyasî iktidarın sınırlandırılmasına dayanan hukuk devletinin, biçimsel ve maddî olmak üzere iki boyutu bulunmaktadır. 1982 Anayasası biçimsel hukuk devletinin temel koşullarını öngörse de hukuk devleti anlayışı ile bağdaşmayan eksikliklere sahiptir. Yapılan anayasa değişiklikleri bu sıkıntıyı belli ölçüde giderilebilmiştir. Ancak 5982 Sayılı Anayasa Değişikliği Kanunu da bu eksiklikleri bütünüyle ortadan kaldıramamıştır.</Özetçe>
<Anahtar>Hukuk devleti, yargı bağımsızlığı, hâkimlik teminatı, yürütme işlemleri, anayasa değişiklikleri</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KUZEY KIBRIS (KKTC) MERKEZİ CEZAEVİ ÜZERİNDE YAPILAN ALAN ÇALIŞMASINDAN ELDE EDİLEN VERİLERİN SUÇLA MÜCADELE BAĞLAMINDA ANALİZİ</Başlık>
<Özetçe>Bu çalışmada, KKTC Cezaevinde bulunan tutuklu ve hükümlülere yöneltilen sorulardan ve cezaevi kayıtlarının geçmişe dönük olarak incelenmesinden elde edilen veriler, suçla mücadele bağlamında çeşitli kriterlere göre sınıflandırılmak suretiyle analiz edilmektedir. Elde edilen verilerle, suçu engellemede kullanılması mümkün sonuçlara ulaşılmaya ve KKTC’de suç ve suçluluk oranlarının artış göstermesine yol açan nedenlerin, çağdaş kriminolojinin ilkeleri ışığında yorumlanmasına çalışılmaktadır. Suç işlemenin önlenmesi bağlamında, KKTC’nin kendisine özgü koşulları ortaya konulmakta ve suça yol açan ekonomik, politik ve sosyal sorunlara vurgu yapılmaktadır. Suç ve suçluluk oranlarında yaşanan yükselişin nedenleri karşılaştırmalı olarak araştırılmakta, bir yandan önleyici politikalarla bir azalmaya yol açılıp açılamayacağı tartışılırken öte yandan ceza hukukuna, suçun önlenmesinde son çare olarak başvurulması gerektiği irdelenmektedir.</Özetçe>
<Anahtar>Ceza hukuku, kriminoloji, suç, suçun nedenleri, suçla mücadele, yeniden suç işleme, kadın ve çocuk suçluluğu, suçun önlenmesi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>GENEL SAĞLIK SİGORTASINDAN
YARARLANMA ŞARTLARI VE ESASLARI</Başlık>
<Özetçe>Genel sağlık sigortası günümüzde herkes tarafından kullanılan sigortalardandır. Çalışmamızı yaparken genel sağlık sigortasının herkes tarafından kullanıldığı fakat çoğu kimsenin bu sigortadan ne kadar faydalanabileceğini veya faydalanabilmesi için gereken koşulları bilmediği gerçeğini de göz önünde bulundurduk. Kişilerin haklarını ve devletin kendilerine sağlayacağı imkanları da göz önünde tutarak genel sağlık sigortasından yararlanmanın nasıl olacağına yönelik olarak çalışmamızı tamamladık.</Özetçe>
<Anahtar>Genel sağlık sigortası, Yararlanma.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK MUHAKEMELERİ KANUNU’NUN
TÜRK MAHKEMELERİNİN
MİLLETLERARASI YETKİSİNE ETKİSİ</Başlık>
<Özetçe>Hukuk Muhakemeleri Kanunu 1.10.2011 tarihinde yürürlüğe girmiştir. Türk mahkemelerinin milletlerarası yetkisine ilişkin Milletlerarası Özel Hukuk ve Usul Hukuku Hakkında Kanun md. 40, iç hukukun yer itibariyle yetki kurallarına atıf yapmaktadır. Bir davada HMK uyarınca yer itibariyle yetkili bir mahkeme mevcut değilse, Türk mahkemelerinin o dava için milletlerarası yetkisi de yoktur. Bu çalışmada, HMK’nın yetkiye ilişkin hükümlerinin Türk mahkemelerinin milletlerarası yetkisi bakımından doğuracağı sonuçlar incelenmiştir.</Özetçe>
<Anahtar>Hukuk Muhakemeleri Kanunu, Milletlerarası Özel Hukuk ve Usul Hukuku Hakkında Kanun, Milletlerarası Yetki, Genel Yetki, Özel Yetki, Yetki Sözleşmesi, Derdestlik, İhtiyati Tedbir, İhtiyati Haciz</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SINAVSIZ YEMİNLİ MALİ MÜŞAVİR OLMA HAKKININ KALDIRILMASININ HUKUK GÜVENLİĞİ KAPSAMINDA DEĞERLENDİRİLMESİ</Başlık>
<Özetçe>Vergi inceleme elemanlarından 10 yıllık çalışma süresini dolduranların sınavsız yeminli mali müşavir olma hakları yapılan değişiklik ile kaldırılmış ancak yapılan düzenlemede değişikliğin yürürlük tarihi itibariyle henüz 10 yıllık süreyi doldurmayanların hukuk güvenliği ilkesi gereği sahip oldukları beklentileri dikkate alınmamıştır. Anayasa Mahkemesi ise, yakın tarihli içtihatlarının aksine söz konusu düzenlemeyi Anayasa’ya aykırı bulmamıştır.</Özetçe>
<Anahtar>Kazanılmış hak, hukuk güvenliği ilkesi, haklı beklenti, yeminli mali müşavir.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK VERGİ SİSTEMİNDE YOKLAMA VE YAYGIN VE YOĞUN VERGİ DENETİMİ</Başlık>
<Özetçe>Yoklama ve yaygın ve yoğun vergi denetimi, henüz mükellefiyetini tesis ettirmemiş kişilerin ve vergilendirilmeyen kaynakların ortaya çıkarılması yönü ile vergi gelirlerini arttırıcı etki yapar. Vergi kaçıranları saptayıp vergilendirilmelerini sağlaması nedeniyle de vergi ödeyenler nezdinde ticari rekabeti daha adil hale getirmektedir. Bu sonuçta mükelleflerin vergi dışı kalmasını önleme görevi üstelenerek kayıt dışılığı azaltarak vergi adaleti ve sosyal adaleti sağlamaktadır. Bu müesseselerin vergi gelirlerini artırma, rekabeti düzenleme ve sosyal adalete hizmet etmek gibi vergi hukuku açısından önemli amaçları ve hedefleri bulunmaktadır. Bu hedeflerin gerçekleşmesi mali amaçların gerçekleşmesinin yanı sıra yüksek amaçlardan olan sosyal adalete de hizmet etmesi açısından son derecede önemi yüksek ve devamlı olan bir kurum olarak nitelendirmek mümkündür.
Son dönemde yapılan düzenlemelerin merkezi boyuta dönüştürme faaliyeti kapsamında yer alması, nitekim bu kurumun da öneminin artmasını sağlamıştır. Zira bu genel adıyla yoklama kurumu, denetim faaliyetlerinin en temel noktasını teşkil etmektedir. Buna istinaden oluşturulan sistemin yoklama kurumuna etkileri teknik boyutta uzman sayısının denetimdeki rolü ile aynı etkiye sahip olacağı bir gerçektir.</Özetçe>
<Anahtar>Yoklama, Yaygın Vergi Denetimi, Yoğun Vergi Denetimi, Yoklama Fişi, Toplu Yoklama</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TARAF BİLİRKİŞİLİĞİ NEDİR?</Başlık>
<Özetçe>Adli bilirkişilik her geçen gün önemi daha da algılanmaya başlayan bir çalışma alanı olarak dünyada olduğu gibi ülkemizde de dikkati çeken bir konudur. Özellikle savunmanın da kendi bilirkişisini seçebilme kavramının tüm gelişmiş ülkeler gibi ülkemizde de günbe gün oturmaya başladığı gözlenmektedir. Bugün Amerika Birleşik Devletleri’nde 24.000 taraf bilirkişiliği yapan şirket bulunmaktadır.
Bu yazıda taraf bilirkişiliğinin tanımı ve çalışma alanları tanımlanacak, bu konudaki yapılan çalışmalar başta tarafsız delil tespiti olmak üzere anlatılacak ve Amerika Birleşik Devletleri’ndeki uygulamalar anlatılacaktır.</Özetçe>
<Anahtar>Adli bilirkişilik , tarafsız delil tespiti ,taraf bilirkişiliği</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MEDENİ USUL HUKUKU AÇISINDAN
TÜRK HUKUKUNDA AVUKATIN
BİLGİ VE DELİL TOPLAMA YETKİSİ</Başlık>
<Özetçe>Anglo-Amerikan yargılama sisteminde taraflar adına avukatlar özellikle hukuk yargılamasında geniş delil toplama araç ve yetkisine sahiptir. Kıta Avrupası yargılama sistemi özellikleri çerçevesinde, bu sistemi kullanan Türk hukukunda, genellikle avukatın delil toplama yetkisi olmadığı kabul edilmektedir. Son zamanlarda, özellikle yeni ihtilaf alanlarında gözlenen yargılamada taraflararası bilgi eşitsizliğini gidermek üzere, Anglo-Amerikan taraf/avukat delil toplama araçlarının mutedil bir versiyonunun Kıta Avrupası sisteminde de devreye sokulması sözkonusu edilmektedir. Bu yaklaşım, yargılamanın başında etkili bir hazırlıkla yoğun tahkikat icrasına imkan sağlamak için yargılamanın bölünmesi fikrinin yanısıra, yargılamada sürat ve kamusal maliyet avantajı sağlamak üzere, delillerin toplanmasında öncelikle tarafların çabasından yararlanılması eğilimiyle de örtüşmektedir. Türk hukuku sözkonusu gelişmelerin etkilerine kapalı değildir. 2001 yılında Av.K m.2/III hükmünün kabulüyle avukatlara dava ve duruşma öncesinde taraf veya üçüncü kişi konumuyla ellerinde mevcut veya muhtemel bir uyuşmazlığa ilişkin bilgi-belge bulunabilecek kamu ve bazı özel kuruluşlar nezdinde bilgi-belge toplama yetkisi tanınmıştır. Yeni kanunlaştırılan 6100 s.HMK’da deliller belirlenip belgesel olanlar toplandıktan sonra tahkikata başlanmak üzere, yargılamada hazırlık ve tahkikat safha ayrımı kabul edilmiştir. Son olarak 60 ve 61. Hükümet 2009-2013 “Yargı Reformu Stratejik Planı” kapsamında avukatların yargılamaya katkısının artırılması ve silahların eşitliğini teminen “avukatın delil toplaması” yaklaşımı benimsenmiş; TBB tarafından, AvK tadili hazırlık çalışmaları kapsamında, avukata bilgi ve delil toplama yetkisi verilmesi yönünde Kanuna yeni hüküm ilavesi önerisinde bulunulmuştur. Sözkonusu gelişmeler karşısında avukatın bilgi ve delil toplama yetkisi hukuk terminolojimize girmiştir. Bu makalede avukatın sözkonusu yetkisinin niteliği, konusu, kapsam ve sınırları, usulü anahatlarıyla incelenmektedir.</Özetçe>
<Anahtar>Yargılamada Taraflararası Bilgi Eşitsizliğinin Giderilmesi ve Silah Eşitliği Sağlanması; Discovery-Disclosure Kavramları, Avukatın Yargılamaya Katkısının Artırılması; Avukatın Bilgi ve Delil Toplama Yetkisi; Avukatın Belgesel ve Beyan Delili Toplaması; Avukatın Bilgi ve Delil Toplamasının Niteliği, Konusu, Kapsam ve Sınırları ile Usulü.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>DENETİMLİ SERBESTLİĞİN TÜRK CEZA ADALET SİSTEMİNDEKİ TARİHSEL GELİŞİM SÜRECİ</Başlık>
<Özetçe>Bu çalışmada, 19. yüzyılda hürriyeti bağlayıcı cezaların olumsuz etkilerinin görülmesinin ardından gelişen; suçluların rehabilitasyonu, iyileştirilmesi ve topluma kazandırılması şeklindeki cezanın çağdaş amaçlarını gerçekleştirmenin bir aracı olarak ortaya çıkan denetimli serbestlik kurumunun Türk ceza adalet sistemindeki tarihsel gelişim süreci anlatılmaktadır.</Özetçe>
<Anahtar>Denetimli Serbestlik, Ceza Adalet Sistemi, Ceza Yaptırımı, Ceza İnfaz Hukuku</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MOTORLU ARAÇ İŞLETENİN
SORUMLULUKTAN KURTULMASI</Başlık>
<Özetçe>Motorlu araç işletenin ve bağlı bulunduğu teşebbüs sahibinin sorumluluktan kurtulması, 2918 sayılı Karayolları Trafik Kanunu m.86 f.1’de düzenlenmiştir. Adı geçen hükme göre, işletenin, tehlike sorumluluğunu bertaraf edebilmesi için en başta kazanın meydana gelmesinde kendisine veya eylemlerinden sorumlu bulunduğu kimselere yüklenebilecek bir kusurun bulunmadığını ve araçtaki bozukluğun kazanın oluşumunda rol oynanamadığını ön koşul olarak ispatlamalıdır. Aksi halde zarar görene karşı sorumluluğu devam edecektir.</Özetçe>
<Anahtar>Sorumluluktan kurtulma, olumsuz şartlar, mücbir sebep, beklenmeyen hal, araçtaki arıza, zarar görenin ağır kusuru, üçüncü kişinin ağır kusuru, sorumluluk, tazminat, işleten, trafik kazası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MALA KARŞI İŞLENEN SUÇLARDA
ETKİN PİŞMANLIK</Başlık>
<Özetçe>Bu makalede, 5237 sayılı TCK’nın 168.maddesinde düzenlenen mala karşı işlenen suçlarda, etkin pişmanlık kavramından ne anlaşılması gerektiği, anılan maddenin uygulanma koşullarının neler olduğu, elektrik hırsızlığında ve suçun kalkışma aşamasında kalması durumunda uygulanıp uygulanmayacağı, Yargıtay’ın konuya ilişkin yorumunun ne olduğu, doktrindeki yazarların bu düzenlemeyle ilgili görüşleri, uygulamada nelere dikkat edilmesi gerektiği, adı geçen hükmün 765 sayılı TCK’nın 523.maddesinde düzenlenen iade veya tazmin hükümleri arasındaki farkları tartışılarak Yargıtay’ın konuyla ilgili verdiği içtihatlar doğrultusunda ayrıntılı bir değerlendirilme yapılmıştır.</Özetçe>
<Anahtar>etkin pişmanlık, iade veya tazmin, kısmi iade, mağdurun zararının giderilmesi, hırsızlık, yağma, dolandırıcılık</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MİRAS PAYLAŞILMASINDA
AİLE KONUTUNUN SAĞ KALAN EŞE ÖZGÜLENMESİ</Başlık>
<Özetçe>Aile konutu kavramı hukukumuzda 4721 sayılı Türk Medini Kanunu ile girmiş bir kavramdır. Bu kavramın kendisi yenidir. Miras hukuku kapsamında eşlerin miras hakkı ve miktarı ile ilgili aslında hukuk tarihinde ciddi tartışmalar ve gelgitler olmuştur. Aile konutu kavramının bugünkü geldiği konum aslında söz konusu tartışmaların merkesine oturmaktadır. Türk Medeni Kanunu’nun 652. maddesi uygar dünyanın miras hukukunda geldiği aşamaya uyumlu olup son derece yerindedir. Bir eşin ölümü diğer eş için ikinci bir yıkım olmamalıdır. Söz konusu kanuni düzenleme gecikse de çok yerinde bir düzenlemedir.</Özetçe>
<Anahtar>Aile konutu, miras, ölüm, sağ kalan eş, miras hukuku</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>6100 SAYILI HUKUK MUHAKEMELERİ KANUNU’NUN
REVİZYONU ÜZERİNE BAZI DÜŞÜNCELER</Başlık>
<Özetçe>6100 sayılı Hukuk Muhakemeleri Kanunu, 1 Ekim 2012 tarihinde
yürürlüğe girmiştir. Her yeni kanunun yürürlüğe girmesinden
sonra yaşandığı gibi, bu Kanun’un uygulanması evresinde de, bazı tereddütler
ve sorunlarla da karşı karşıya kalınmıştır. Kanun’un ortaya
çıkan sorunlara cevap verebilmesi ve yeni gelişen durumlara adapte
edilebilmesini temin amacıyla, bir revizyona tâbi tutulması ihtiyacı
doğmuştur. Sözü edilen revizyon çalışması sırasında, kanun koyucu
tarafından gözetilmesi gereken hususlara temas etmek amacıyla,
işbu makale kaleme alınmıştır.</Özetçe>
<Anahtar>Hukuk Muhakemeleri Kanunu, revizyon,
tabiî hâkim, kanun yolu, dava şartı, görev, yetki, davaya vekâlet, yargılama
ilkeleri, davaya son veren taraf işlemleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>GERİ DÖNÜŞ YÖNERGESİNİN
AVRUPA ADALET DİVANI TARAFINDAN YORUMU</Başlık>
<Özetçe>2008 yılında kabul edilen ve Avrupa Birliği’nde yasadışı
göçmenlerin dönüşü ile ilgili hazırlanan yönerge önemli bir adım olmuştur.
Böylece “gönüllü dönüş”ü teşvik etme amaçlı ortak bir strateji
belirlenmiştir. 2009’dan ATAD`ın yaptığı yorumlar, yabancı ülke
uyruklular için umut verici ve koruyucu bir yapıya sahiptir.</Özetçe>
<Anahtar>Göç, yasadışı göç, idari alıkoyma, alıkoyma
süresi, yönerge, doğrudan etki</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>EVLÂT EDİNME YOLU İLE VATANDAŞLIĞIN
KAYBEDİLMESİ VE KAZANILMASI</Başlık>
<Özetçe>Bu çalışmanın amacı, evlât edinmenin vatandaşlık hukuku
bakımından sonuçlarını incelemektir. Günümüzde, evlât edinilmiş
çocuğun vatandaşlık durumu, kan bağı ile (tabii) soybağı kurulan
çocukların vatandaşlığına yaklaştırılmaya çalışılmaktadır. Makalede,
evlât edinmenin, evlâtlığın vatandaşlığına etkisi, milletlerarası sözleşmeler,
karşılaştırmalı hukuk ve Türk hukuku bakımından incelenmiştir.</Özetçe>
<Anahtar>Vatandaşlık, evlât edinme, evlât edinme ile
vatandaşlığın kaybedilmesi ve kazanılması, evlât edinme ile vatandaşlığın
kazanılması usulü.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUSARARASI TİCARET ANLAŞMALARININ
SOSYAL HÜKÜMLERİ</Başlık>
<Özetçe>Sosyal hükümler, uluslararası ticaret anlaşmalarına konulan
ve çalışanların temel haklarına saygı gösterilmemesi halinde ticaret
kısıtlamalarının uygulanmasını ya da ticaret ayrıcalıklarının geri
alınmasını öngören hükümlerdir. Bu çalışmada uluslararası ticaret ve
sosyal normlar arasında uluslararası ticaret anlaşmalarının sosyal hükümleri
vasıtasıyla kurulan bağlantı incelenmektedir.</Özetçe>
<Anahtar>Uluslararası Ticaret Anlaşmaları, Sosyal
Hükümler, Sosyal Normlar, Çalışanların Temel Hakları, Uluslararası
Çalışma Standartları, Temel UÇÖ Sözleşmeleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ YASAL DÜZENLEMELERE GÖRE
KAMULAŞTIRMASIZ EL KOYMA SEBEBİYLE
DOĞAN TAZMİN HAKKININ
TABİ OLDUĞU USUL VE ESASLAR</Başlık>
<Özetçe>Kamulaştırmasız el koyma sorununu çözmek için bugüne
kadar çeşitli yasal düzenlemeler gerçekleştirilmiştir. Ancak söz
konusu yasal düzenlemelerin sorunu tam anlamıyla çözemediği
görülmektedir. Çünkü söz konusu düzenlemeler bu konuda her zaman
 için uygulanabilecek kurallar içermek yerine, daha ziyade, geçmişte
gerçekleşmiş bulunan kamulaştırmasız el atmaları “bir defaya
mahsus” olmak üzere yasal bir çözüme kavuşturmakla yetinmektedirler.
Bu bakımdan, söz konusu kanunlar bir nevi “af kanunu” özelliği
taşımaktadırlar. Bu durum, ele aldığımız yeni yasal düzenlemeler
için de geçerlidir. Çünkü bu Kanunla getirilen düzenlemeler de
geçmişin yanında geleceği de düzenlemekle birlikte, bunu 2026 yılı
ile sınırlandırmış olduğu için bu düzenlemelerin bizatihi kendisi de
sorunu kökten halletmek gibi bir iddia içermemektedir.
Durum böyle olunca, ister istemez, 2026 yılından sonra ne
olacağı sorusu akla gelmektedir. Bu durumda, şayet aksi yönde
bir düzenleme yapılmazsa, Yargıtayın içtihadı birleştirme
kararlarıyla benimsenen çözümün uygulanmasına devam olunacağı
anlaşılmaktadır.Buna göre, taşınmazına el atılan kişi, belli bir sü
reyle kısıtlı olmaksızın, tazminat (ecrimisil, bedel) veya men’i müdahale
davası açmak konusunda seçimlik bir hakka sahiptir. Özel
mülkiyeti korumaya odaklı bu çözüm, kamusal yarar ve çıkarları
gözetmeyi tamamen ihmal ettiği için tatmin edici değildir. Bu se
beple, kişilerin mülkiyet hakkı ile birlikte kamu hizmetinin gereklerini
ve kamu mallarının korunmasını da gözeten kalıcı çözümlerin
bulunması zorunludur.</Özetçe>
<Anahtar>Kamulaştırmasız el atma, dolaylı kamulaştırma,
kamu mallarının dokunulmazlığı, men’i müdahale davası, tazminat
(bedel) davası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BİLGİ EDİNME DEĞERLENDİRME
KURULU KARARLARINDA
ÖZEL HAYATIN GİZLİLİĞİ İSTİSNASI</Başlık>
<Özetçe>Bilgi Edinme Hakkı’nın sınırlarından birini özel hayatın
gizliliği istisnası oluşturmaktadır. Bu hakkın kullanımında özel hayatın
gizliliği kavramından ne anlaşılması gerektiğinin belirlenebilmesi
için Kurul kararlarının incelenmesi gerekmektedir. Çalışmada Kurul
kararları dört başlık altında incelenmektedir: Kamu görevlilerinin sicil
ve soruşturma dosyalarına ilişkin talepler, kamunun mali kaynaklarının
kullanımına ilişkin talepler, kişisel bilgilere ilişkin talepler ve eğitim
hayatı ve akademik faaliyetlere ilişkin talepler.</Özetçe>
<Anahtar>Bilgi Edinme Hakkı, Bilgi Edinme Değerlendirme
Kurulu, Özel Hayatın Gizliliği</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KURALLARIN KURALI: ANAYASANIN HUKUKİ
BOYUTUNUN EVRENSEL SERÜVENİ</Başlık>
<Özetçe>Anayasa pek çok bilimde farklı anlama gelir. Bu kavram,
örneğin, iktisatta mali politikaların uygulanmasının güçlü bir aracı, siyaset
biliminde ise iktidarı sınırlandıran siyasal bir belge olarak kendini
gösterir. Hukuka gelince, bağlayıcılık, alt düzeydeki kuralların kendisine
uygun olması, devlet tüzel kişiliğini hukuken yaratan düzenleme
oluşu gibi özellikleri ön plana çıkar. Bu çalışmada anayasa, hukuki
kimliğiyle ele alınmış; anayasanın anlamını tasnif eden yazarların ve
mahkemelerin görüşlerine evrensel ölçekte yer verilmiştir. Hukuki
anlamdaki anayasanın çeşitli kavramlarla bağlantıları incelenmiştir.
Önemi hiç de az olmamakla birlikte, son olarak, Avrupa Birliği örneğinin
anayasa düşüncesi üzerindeki etkileri tahlil edilmeye çalışılmıştır.</Özetçe>
<Anahtar>anayasa, ulusüstü hukuk, anayasa kavramı,
anayasanın tanımı, hukuki anlamda anayasa, anayasa kuramı, Avrupa
Birliği</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MÜLTECİ-GÖÇMEN BELİRSİZLİĞİNDE İKLİM
MÜLTECİLERİ</Başlık>
<Özetçe>Küreselleşme ile birlikte göçün hedef aldığı alanlar farklılaşmaktadır.
Özellikle kitlelerin uluslararası göç sürecindeki hareketliliğinin
nedenleri mülteci hukukuna ve göç çalışmalarına konu olmaktadır.
İklim değişikliği süreci ile ortaya çıkmakta olan doğal afetler
büyük nüfus hareketliliğine ve kitlelerin toplu olarak yer değiştirmelerine
yol açmaktadır. Söz konusu süreci anlamak için yapılan
bilimsel çalışmalar, bu sürecin bilim ayağının olmasının yanında bir
insani sorun olarak ortaya çıkmakta olduğu görülmektedir. Bu açıdan
bakıldığında uluslararası kamuoyunun gündemini meşgul eden
ve alışılagelmiş kitlesel göç sebeplerinden bağımsız yeni bir kavram
ortaya çıkmaktadır. Ortaya çıkan iklim mültecileri bu çalışmanın konusunu
oluştururken, kavram uluslararası mülteci hukukunda kabul
edilen tanımlamalar ve kavramlarla irdelenecektir.</Özetçe>
<Anahtar>Uluslararası göç, iklim mültecileri, 1951 Sözleşmesi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KADININ KİMLİK SORUNU “KADININ SOYADI”</Başlık>
<Özetçe>Bir kimsenin kimliğinin belirlenmesinde en önemli unsur
olan soyadı, vazgeçilemez, devredilemez ve feragat edilemez, kişiye
sıkı surette bağlı bir kişilik hakkıdır. Soyadı üzerindeki hak, mutlak
haklardan olması nedeniyle herkese karşı ileri sürülebilen ve yasayla
özel olarak korunan bir haktır. Ancak, hukukumuz açısından soyadının
bütün bu özellikleri “kadınlar” açısından geçerli değildir. Bu
yazıda, Türk Medeni Kanunu’na göre kadının soyadı, ilgili İHAM ve
Anayasa Mahkemesi kararları ve değişiklik önerisi ile “kadının soyadı
ile aile adı” kuralı bakımından Alman Hukukunda ataerkil anlayıştan
eşitlikçi anlayışa doğru yaşanan süreçte yapılan dikkate değer değişikliklere
değinilmektedir.</Özetçe>
<Anahtar>soyadı, kadının soyadı, aile adı, soyadı kanunu,
medeni kanun, kişilik hakkı, ortak evlilik adı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5237 SAYILI TÜRK CEZA KANUNU’NDA CİNSEL
SALDIRI SUÇU VE CİNSEL SUÇLAR DEĞİŞİKLİK
TASARISI’NIN DEĞERLENDİRİLMESİ</Başlık>
<Özetçe>Bu makalede sadece “cinsel saldırı” suçu ele alınarak öğretideki
bazı farklı görüşlere değinilmekte ve “Cinsel Suçlar Değişiklik
Tasarısı” değerlendirilmektedir.</Özetçe>
<Anahtar>Türk Ceza Kanunu, cinsel suçlar, Kişilere
Karşı Suçlar, Cinsel Dokunulmazlığa Karşı Suçlar, Cinsel saldırı, çocukların
cinsel istismarı, reşit olmayanla cinsel ilişki ve cinsel taciz.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>80’Lİ YILLARDA KADIN HAREKETİ
VE KAMPANYALAR</Başlık>
<Özetçe>Bu makalede Türkiye’de kadın hareketinin tarihsel sürecine
baktığımızda kadınların geçmişten günümüze değin kendilerine
dayatılan toplumsal rolleri sorgulayarak, söz konusu rolleri ve
gelenekçi tutumları değiştirmek için değişik biçimlerde mücadele
verdiklerine ve özellikle 80’li yıllarda kadınlar tarafından şiddete,
dayağa, cinsel tacize karşı gerçekleştirilmiş kampanya ve örgütlenmeler
çerçevesinde 80’li yılların kadın hareketi tarihindeki önemine
değinilmiştir.</Özetçe>
<Anahtar>kadın hareketi, aile içi şiddet, feminizm</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>6100 SAYILI HUKUK MUHAKEMELERİ KANUNU
AÇISINDAN KADIN</Başlık>
<Özetçe>Bu çalışmanın ana hedefi kadının 6100 sayılı Hukuk Muhakemesi
Kanunu’na göre durumunu belirlemektir. 6100 sayılı
Kanun’da kadın açısından ortaya çıkan avantaj ve dezavantajlarını
önemle inceleyeceğiz.
Makale aynı zamanda BM Kadına Karşı Her Türlü Ayrımcılığın
Önlenmesi Sözleşmesi (CEDAW) ile karşılaştırarak Kanun’u incelemektedir.
Çalışmada yeni hukuk düzenlemesinde getirilen yeni hükümlerin
medeni yargılama sistemi içerisinde kadın haklarını koruyan uluslararası
düzenlemelere yaklaşması ve buna göre gelişmesi beklentisi
dile getirilmiştir.</Özetçe>
<Anahtar>Kadınlar, CEDAW(BMKKHTAÖS), Medeni
Yargılama, Boşanma</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ANLAŞMALI BOŞANMA DAVALARINDA
“ANLAŞMA” ALDATMACASI</Başlık>
<Özetçe>Bu makalede Eşler arasındaki silahların eşitliği ilkesi Yargıtay
tarafından anlaşmalı boşanma davalarında belirli durumlara özgü
olarak içtihat uygulaması ile sonlandırılmaktadır. Anlaşmalı boşanma
davası adı içerisinde anlaşma sözcüğünü içermekte ise de anlaşma
aldatmacası adı altında toplanabilecek hallerde gerek anlaşmanın
sonlandırılması gerekse anlaşmanın değiştirilmesi gibi durumlarda
bu davanın hiç de anlaşmaya bağlı olmadığı gibi bu adlandırmanın da
isabetli olup olmadığı değerlendirilmektedir.</Özetçe>
<Anahtar>anlaşma, anlaşmalı boşanma, silahların
eşitliği, davadan feragat, temyiz</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÇALIŞMA YAŞAMINDA KADIN VE YASAL
DÜZENLEMELER</Başlık>
<Özetçe>İncelemede; kadın emeğinin ücretlendirilmeye başlanması
ve kadınların çalışma hayatına girmesiyle beraber karşılaştıkları
sorunlar irdelenerek, bu sorunların çözümü için yapılması gereken
çalışma ve yasal düzenlemeler ortaya koyulmaktadır</Özetçe>
<Anahtar>Çalışma yaşamında kadın erkek eşitliği, İş
Kanunu, Uluslararası sözleşmeler ve yasal düzenlemeler.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ENSEST MAĞDURLARINDAN BİRİSİ: “KADIN”</Başlık>
<Özetçe>Bu makalede Türk Ceza Kanunu açısından, evlenmeleri
ahlaken, hukuken, dinen yasaklanmış, nikah düşmeyen, yakın akraba
olan kişilerin arasındaki cinsel davranışları kapsayan ensestin ayrı
bir suç olarak düzenlenmediği, cinsel dokunulmazlığa karşı suçlar
adı altındaki cinsel saldırı, çocukların cinsel istismarı, reşit olmayanla
cinsel ilişki ve cinsel taciz kapsamında değerlendirilebileceğine değinilmektedir.</Özetçe>
<Anahtar>ensest, evlenme yasaklılığı, cinsel ilişki, altsoy,
çocuk</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KADINA YÖNELİK ŞİDDETLE İLGİLİ
GÜNCEL YASAL DEĞİŞİKLİKLER VE ADLİ TIP</Başlık>
<Özetçe>Kadına yönelik şiddet tüm toplumlarda ve her türü ile
yaygın olarak görülmektedir. Dünyada her üç kadından biri yaşamlarının
herhangi bir noktasında hayatlarındaki erkekler tarafından
şiddete uğramaktadır. Ülkemizde kadına karşı ayrımcılığı körükleyen
veya göz yuman yasal düzenlemelerin büyük bölümü yürürlükten
kaldırılsa da şiddetin önlenmesine karşı alınan önlemlerin yeterli olmadığı,
yeni yasal düzenlemelerin ise birçok tartışmayı beraberinde
getirdiği gözlenmektedir. Adli Tıbbın önemli bir konusu olan kadına
yönelik şiddetin biyopsikososyal varlık olarak bireydeki etkilenmelerinin
belgelenmesi, bildirilmesi ve rehabilitasyonu süreçlerinin multidisipliner
bütüncül bir yaklaşımla ele alınması gerekmektedir. İstanbul
Sözleşmesi’nde belirtilen tüm ilkelerin eksiksiz olarak iç hukuk
sisteminde yer bulması ve kadının insan hakları, toplumsal cinsiyet,
eşitlik konusunda verilecek eğitimin sağlık çalışanları, hakimler, savcılar
ve kolluk kuvvetleri dahil olmak üzere konuyla ilgilenenleri kapsaması
yararlı olacaktır.</Özetçe>
<Anahtar>Kadın, şiddet, İstanbul Sözleşmesi, adli tıp</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ZEHİRLİ AĞACIN MEYVESİ</Başlık>
<Özetçe>Bu makalede, özel hukuk davalarında da yasak delillerin
sadakat vb nedenlerle caiz kabulü kesin olarak mümkün olmadığına
değinilmiştir.</Özetçe>
<Anahtar>Delil, ispat, hukuka aykırı delil, ses ve görüntü
kaydı, özel hayatın gizliliği</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KADINA YÖNELİK ŞİDDETİN ÖNLENMESİ
6284 sayılı Yasa ve İstanbul Sözleşmesi</Başlık>
<Özetçe>Kadına yönelik şiddet çoğunlukla bir tabu olarak görüldüğünden
uzun yıllar gözardı edildi ve belgelenmedi bu konuya toplumsal
dikkat son yirmi yıldır çoğalmaktadır. Geçtiğimiz yirmi yılda şiddet sorunu
kadınların kasten yaralanmasının önemli bir nedeni olarak dikkati
çekti ve bugünlerde kadına yönelik şiddet tüm dünyada açık bir insan
hakları ihlali ve bir kamu sağlığı sorunu olarak ele alınmaktadır. Bu çalışma
kadına yönelik aile içi şiddetin önlenmesi ve bununla mücadele edilmesinin
ulusal ve uluslararası hukukta yaşam sürecini incelemektedir.
Kısmen, kadına yönelik her türlü şiddet ve aile içi şiddetin önlenmesi,
ortadan kaldırılması, kovuşturulması ve giderilmesini amaç edinen Kadına
Yönelik Şiddet ve Aile İçi Şiddetin Önlenmesine İlişkin Yeni Avrupa
Konseyi Sözleşmesi(İstanbul, 2012)’de ele alınmaktadır. Türkiye’de 8
Mart 2012’de yasalaşan Ailenin Korunması ve Kadına Yönelik Şiddetin
Önlenmesine dair kanun, medeni hallerine bakılmaksızın kadına yönelik
şiddetin önlenmesinde kapsamı genişletecektir.</Özetçe>
<Anahtar>Kadına yönelik şiddet, aile içi şiddet, şiddetin
türleri-şekilleri</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>UYGULAMADA MAL REJİMİ DAVALARI</Başlık>
<Özetçe>Bu makalede 4721 Sayılı Türk Medeni Kanunu’nun ülkemizde
yürürlüğe girdiği 01. 01. 2002 tarihinden bu yana özellikle eşler
arasındaki mal rejimine ilişkin davalar ile aile konutundan kaynaklanan
davaların uygulanmasında çeşitli sorunlarla karşılaşıldığı ve ülkemizdeki
mahkemelerin, yaklaşık 10 yıllık uygulamaları sonucu büyük
ölçüde şekillenen eşler arasındaki mal rejimine ilişkin davalar hakkında
paylaşımda bulunulmaktadır.</Özetçe>
<Anahtar></Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRKİYE’DE ANAYASA MAHKEMESİ’NE BİREYSEL BAŞVURU HAKKININ
(ANAYASA ŞİKÂYETİ) 6216 SAYILI KANUN KAPSAMINDA DEĞERLENDİRİLMESİ</Başlık>
<Özetçe>5982 sayılı ve 7 Mayıs 2010 tarihli Anayasa Değişikliği Hakkında Kanunla kabul edilen anayasa şikâyeti kurumu, yeni Anayasa Mahkemesi Kanunuyla somutlaştırılmıştır. Temel hak ve özgürlüklerin özgül bir koruma yöntemi olan bu kurum, Türk anayasa yargısı açısından yepyeni bir dönemin başlangıcını teşkil etmektedir. Makale, yeni kanundaki düzenlemeleri anayasa şikâyetinin özü bağlamında değerlendirmekte ve kurumun başarı şansını artırmak için öneriler getirmektedir.</Özetçe>
<Anahtar>Anayasa Şikâyeti, anayasa yargısı, 6216 sayılı Anayasa Mahkemesinin Kuruluşu ve Yargılama Usulleri Hakkında Kanun</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA İNSAN HAKLARI MAHKEMESİ’NİN KÜRÜM-TÜRKİYE KARARININ, SÖZLEŞME VE
İÇ HUKUKTAKİ İLGİLİ HÜKÜMLERE GÖRE DEĞERLENDİRİLMESİ</Başlık>
<Özetçe>Çalışmamıza konu Avrupa İnsan Hakları Mahkemesi’nin (AİHM) Kürüm-Türkiye davası ile ilgili kararı incelenmiştir. Avrupa İnsan Hakları Sözleşmesi’nin (AİHS) 5. maddesinin, 3. ve 4. fıkraları üzerinde durulmuştur. Sözleşme’nin (AİHS) tutuklama ile ilgili hükümlerinin yorumu konusunda Avrupa İnsan Hakları Mahkemesi (AİHM) kararları ışığında bilgi verilmeye çalışılmıştır. Türk Ceza Yargılama Yasası’ndaki düzenlemeler, Anayasamıza ve Sözleşme’ye (AİHS) göre değerlendirilerek açıklanmıştır. AİHM’nin son yıllarda Sözleşme’nin 5. maddesinin 3., 4. ve 5. fıkralarına aykırılık nedeniyle Türkiye ile ilgili olarak vermiş olduğu kararlar incelenmiştir. Yargılamada Sözleşme’ye (AİHS) göre, makul süre ile tutuklamada makul süre ayrımı üzerinde durulmuştur. Sözleşme’nin (AİHS) Türk hukukundaki yeri incelenmiştir. Türkiye tarafından Sözleşme’nin (AİHS) onaylanma süreci açıklanmıştır. Ayrıca, Sözleşme’nin (AİHS) ve Mahkeme’nin (AİHM) iç hukuktaki yeri, Anayasamızdaki ilgili hükmü gözetilerek değerlendirilmiştir. Çalışmamızın/incelememizin sonuç kısmında ise konuyu inceleyerek ayrıntılı olarak yer verdiğimiz değerlendirme ve önerilerin bir kısmı ana hatlarıyla belirtilmiştir. Kısaca önerimiz, öncelikle, yargılamanın tutuksuz yapılmasının, temel ilke olduğu gözetilmelidir. İstisnai olan tutukluluk koruma önleminin (tedbirinin) cezaya ve kurala dönüşmemesi için gerekli özen gösterilmelidir. Tutuklama önlemine, olaylara/verilere/olgulara ve inandırıcı gerçeklere/açıklamalara dayanarak karar verilmelidir.</Özetçe>
<Anahtar>Kişi özgürlüğü, tutuklama, tutuklama nedenleri, tutuklamada gerekçe, tutuklulukta makul süre, tutuklama yerine geçen seçeneklerin değerlendirilmesi, tutuklamaya itiraz yolunun etkinliği, tutukluluk süresinin uzun sürmesi nedeniyle tazminat istemi, yargılamada makul süre ile tutuklulukta makul süre ayrımı, Sözleşme’nin (AİHS)’ Türk hukukundaki yeri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KİRA İLİŞKİSİNİN DEVRİ
-(Yeni) Türk Borçlar Kanununun İlgili 323 üncü Maddesinin Değerlendirilmesi-</Başlık>
<Özetçe>Türk Borçlar Kanununun 323 üncü maddesinde, ‘kira ilişkisinin devri’ kenar başlığı altında yeni bir düzenleme getirilmiştir. Çalışmamızda kanunun ilgili maddesi dikkate alınmak suretiyle, kira ilişkisinin devrinin şartları, hukuki sonuçları, benzer kurumlarla karşılaştırılması ortaya konulmaktadır.</Özetçe>
<Anahtar>Kira, sözleşmenin devri, kira ilişkisinin devri, yeni Türk Borçlar Kanunu.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HAKSIZ FİİL SONUCU OLUŞAN ZARARDAN BİRDEN ÇOK KİŞİNİN SORUMLU OLDUĞU HALLERDE RÜCÛ TALEBİNİN TÂBİ OLDUĞU ZAMANAŞIMI</Başlık>
<Özetçe>Haksız fiilden doğan zarardan birden çok kişinin müteselsil olarak sorumlu olduğu durumlarda, zarar gören kişinin zararını tazmin eden borçlunun diğer borçlulara yöneltebileceği rücû talebinin tâbi olduğu zamanaşımı yürürlükteki Borçlar Kanunu’nda düzenlenmemiştir. Bu sebeple, rücû talebinin zamanaşımı süresi ve bu sürenin başlangıcı doktrinde ve yargı kararlarında çeşitli tartışmalara konu olmuştur. Ancak kanun koyucu Yeni Borçlar Kanunu’nda rücû zamanaşımına ilişkin özel bir düzenlemeye yer vermiştir.</Özetçe>
<Anahtar>Haksız Fiilden Doğan Zarar, Müteselsil Sorumluluk, Rücû Talebi, Zamanaşımı Süresi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ İSVİÇRE FEDERAL MEDENÎ USÛL YASASI’NDA YER ALAN TOPLULUK DAVASI (m. 89) ÜZERİNE KISA BİR NOT</Başlık>
<Özetçe>İsviçre’de 1.1.2011 tarihinden itibaren geçerli olmak üzere federal düzeyde Medenî Usûl Yasası yürürlüğe girmiştir. Anılan Yasa’nın 89. maddesi ile topluluk davası kabul edilmiştir. Buna göre üyelerinin yahut belli menfaat gruplarının menfaatlerini korumaya yetkili dernekler ve diğer kuruluşlar kendi adlarına ilgililerin haklarına yönelik ihlal tehdidinin men edilmesi, mevcut ihlalin tespiti yahut ihlalin hukuka aykırılığının tespiti için dava açabilirler.</Özetçe>
<Anahtar>Medenî yargılama hukuku, İsviçre Medenî Usûl Yasası, hukukî himaye, topluluk davası</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HİZMET KUSURU-HAKSIZ FİİL AYRIMI VE
YARGI DÜZENİ</Başlık>
<Özetçe>İdari yargı sistemini benimsemiş ülkelerde, idarenin eylem ve işlemlerinden doğan uyuşmazlıkların çözümü idari yargı yerlerine aittir. Bu tür uyuşmazlıkların idare mahkemelerinde çözümlenmesi, göreve ilişkin bir konu olmanın ötesinde hukuk devleti ile de yakından ilgilidir.</Özetçe>
<Anahtar>Yargıtay, Danıştay, hizmet kusuru, idari yargı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SUÇTAN DOĞAN MAĞDURİYETİN DEVLET TARAFINDAN GİDERİLMESİ VE SUÇ MAĞDURLARINA YARDIM HAKKINDA KANUN TASARISI</Başlık>
<Özetçe>Makalede suçtan doğan mağduriyetin giderilmesi ve mevzuatımıza kazandırılması planlanan Suç Mağdurlarına Yardım Hakkında Kanun Tasarısı ele alınmıştır. Suç mağduru ve suçtan zarar gören kavramları ayrı ayrı incelenerek suçtan doğan mağduriyetin giderilmesinin geçirdiği aşamalar aktarılmaya çalışılmıştır. Suçtan doğan mağduriyetin giderilmesi konusunda uluslararası hukuk belgelerinde ve karşılaştırmalı hukukta yürütülen tartışmalara değinilerek, son aşamada Suç Mağdurlarına Yardım Hakkında Kanun Tasarısı incelenmeye çalışılmıştır.</Özetçe>
<Anahtar>Ceza hukukunda mağdur, suçtan zarar gören, suçtan doğan mağduriyetin giderilmesi, Suç Mağdurlarına Yardım Hakkında Kanun Tasarısı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YENİ ANAYASADA BAĞIMSIZ BİR YARGI İÇİN NELER YAPMALI?ULUSLARARASI BELGELER IŞIĞINDA ÖNERİLER</Başlık>
<Özetçe>Hukuk devleti ilkesi yargının diğer erklerden bağımsız olmasını gerektirir. Bağımsızlık yargının tarafsız olabilmesi ve böylece adil bir yargılamanın gerçekleşebilmesi için önkoşuldur.
Yargı bağımsızlığı Türkiye’nin Cumhuriyetin kuruluşundan bu yana tartıştığı konulardan biridir. 1961 Anayasası döneminde önemli ölçüde yargı bağımsızlığı sağlanmıştır, fakat 1982 Anayasası ile tekrar geriye dönüş yaşanmıştır. 2010 Anayasa değişikliğinin yapılmış olması da yargıyı bağımsız hale getirememiştir.
Yargının bağımsızlığı için bazı yapısal değişikliklerin yapılması gerekmektedir.
Birincisi bir bütün olarak kurumsal açıdan yargının yürütmeden bağımsızlığının sağlanması gerekmektedir. İkincisi bireysel olarak yargıçların bağımsızlığı için güvenceler gereklidir. Örneğin görev süreleri, görevden alınamamaları, mesleki güvenceleri, bireysel olarak bağımsızlıklarını ilgilendirir.
Bu makale belirtilen bu yönler bakımından yeni Anayasada ne tür hükümlerin yer alması gerektiğine odaklanmıştır.</Özetçe>
<Anahtar>Yargı Bağımsızlığı, Adil Yargılanma Hakkı, Hakimler ve Savcılar Yüksek Kurulu, Anayasa, Erkler Ayrılığı, Hukuk Devleti, Adalet Bakanlığı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BİR KELİME OLARAK ‘ANAYASA’NIN TARİHSEL YOLCULUĞU ÜZERİNE DÜŞÜNCELER</Başlık>
<Özetçe>Kelimeler hukuk biliminin ve tabii anayasa hukukunun vazgeçilmez malzemesidir. O yüzden, hukuki ve etimolojik bakış açılarıyla üzerine düşünülmeyi en az bilimin içeriği kadar hak etmektedir; hele söz konusu kelime anayasa ise. Bu makalede, anayasanın Türkçede, Batı ve Doğu dillerinin bazılarında, hem yazılı anayasalarda hem yazarların eserlerinde hangi ifadeler vasıtasıyla kullanıldığı, kelimenin doğumundan günümüze karşılaştırmalı olarak incelenmektedir. İçinde anayasa kelimesinin geçtiği söz varlıkları ile da inceleme kapsamındadır.</Özetçe>
<Anahtar>anayasa, etimoloji, dil</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÇOCUK SUÇLULUĞUNUN KARAKTERİSTİK VE YAPISAL ÖZELLİKLERİ</Başlık>
<Özetçe>Çocuklara özel bir ceza hukukunda, suç işlemiş çocukları eğitmek ve ya korumak amacıyla uygulanan tedbir ve ya cezaların amaçlarına hizmet edip edemeyeceği sorusuna daha iyi bir yanıt bulabilmek için çocuk suçluluğunu yetişkin suçluluğundan ayıran karakteristik ve yapısal özelliklerin iyi bilinmesi gerekmektedir. Bu çalışmayla çocuk suçluluğununun ayırt edici özellikleri bilimsel araştırmalar ışığında kısa bir incelenmeye tabi tutulacaktır.</Özetçe>
<Anahtar>Çocuk, Çocuk Suçluluğu, Episode mi yoksa Kriminal Kariyer mi?, Çocuk Ceza Hukukunda Eğitim ya da Koruma Düşüncesi, Gizli Suçluluk.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ELEKTRONİK SÖZLEŞMELERİN KURULUŞUNA
İLİŞKİN İRADE BEYANLARI VE BU BEYANLARIN GERİ ALINMASI</Başlık>
<Özetçe>Günümüzde iletişim ve bilgisayar teknolojilerindeki inanılmaz hızlı gelişmeler, ticari faaliyetlerinde elektronik ortamda yapılmasına imkân sağlamış ve bunun sonucunda da elektronik ticaret olarak adlandırılan yeni bir ticaret yöntemi ortaya çıkmıştır. Elektronik ticaretin hukuki alt yapısı esas olarak elektronik sözleşme kavramına dayanmaktadır. Elektronik sözleşme genel anlamda elektronik iletişim araç ve yöntemleriyle kurulan sözleşmeleri ifade etmektedir. Elektronik sözleşmede, normal yollarla yapılan sözleşmeler gibi tarafların birbirine uygun ve karşılıklı irade beyanları ile doğar. Ancak elektronik ortamda yapılan irade beyanlarının icap mı yoksa icaba davet mi olduğu ve bu beyanların geri alınmalarının mümkün olup olmadığı hususu hukuki açıdan incelenmesi gereken bir konu olmuştur. Bizde bu çalışmamızda elektronik sözleşmelerin kuruluşuna ilişkin irade beyanları ve bu beyanların geri alınması konusunu incelemeye çalıştık. Çalışmamızın ilk kısmında elektronik sözleşme kavramı üzerinde durulmuştur. İkinci kısımda ise elektronik sözleşmelerin kuruluşuna ilişkin irade beyanları anlatılmıştır. Üçüncü kısımda ise elektronik sözleşmelerin kuruluşuna ilişkin irade beyanlarının geri alınması konusu üzerinde durulmuştur.</Özetçe>
<Anahtar>Elektronik Sözleşme, Elektronik Ticaret, İrade beyanı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRKİYE’DE OMBUDSMANLIĞIN (KAMUSAYLIĞIN) ETKİN OLARAK İŞLEYEBİLME YETİSİ YOKTUR</Başlık>
<Özetçe>12 Eylül 2010 tarihinde yapılan referandumla ombudsmanlık anayasal bir temele kavuşturulmuştur. Yine, konuyla ilgili olarak 5 Ocak 2011 tarihinde Türkiye Büyük Millet Meclisine bir kanun tasarısı sunulmuştur. Ancak gerek Anayasa gerekse Tasarıda öngörülen hususlar ombudsmanlığın evrensel ölçütlerine uygun olmadığı gibi ombudsmanlığın Türkiye’de etkin bir şekilde işlemesini sağlayıcı nitelikte de değildir.</Özetçe>
<Anahtar>Ombudsman, kamusay, hukukilik denetimi, yerindelik denetimi, alternatif uyuşmazlık çözümü.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ALT VEKÂLET</Başlık>
<Özetçe>Vekilin iş görme borcunu bizzat yerine getirmesi kural olsa da, kanunda belirtilen istisnai durumlarda vekilin işi bir başkasına gördürmesi mümkündür. Alt vekâlet, vekilin iş görme edimini başkasına gördürme türlerindendir. Vekilin vekâletten doğan borçlarının ifasını kendi adına yaptığı bir sözleşme ile başkasına devretmesi halinde alt vekâlet sözleşmesinin varlığından söz edilir.</Özetçe>
<Anahtar>Alt vekalet, alt vekil, alt sözleşme, vekalet, tevkil etme.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CATCH-ALL” SİYASİ PARTİLER</Başlık>
<Özetçe>Siyasi parti sistemleri ve tipolojileri, 20. yüzyılın başlarından itibaren, bilim adamları tarafından tasnife çalışmıştır. Bu çalışmalar içinde, Kirchheimer’ın “catch-all” teorisi, parti sistemlerinde günümüzde gerçekleşen birçok değişikliğe ışık tutabilecek niteliktedir.
Siyasi partilerde ideolojik söylemlerin yumuşatılması, geleneksel sınıfsal taban dışındaki kitlelere açılım, örgütün ve üyelerin önemini kaybetmesi ve partilerin merkeze ve birbirlerine yaklaşması olarak özetlenebilecek catch-all partileşme sürecini Kirchheimer’ın kaçınılmaz bir gidişat gibi algılaması, öğretide eleştirilmiştir. Birçok ülkede, catch-all eğilimli partiler görülmekle birlikte, her yönüyle Kirchheimer’ın tarifine uyan bir catch-all parti bulmak imkansız gibi görünmektedir. Ancak, Kirchheimer’ın elindeki veriler itibarıyla vardığı sonuçların doğru olduğu görülmektedir.
Diğer yandan, catch-all eğilimli partilerin siyasi katılma ve siyasi devşirme bakımından kitlelere açık olmamaları, siyaseti sırf iktidara gelme ve devlet yönetme vasıtası olarak görmeleri, kitlelerin beklenti ve fikirlerinin seslendirilmesi konusunda hassasiyet taşımamaları, vatandaşların demokratik düzenden beklentilerinin karşılanması noktasında zafiyet doğurabilecek hususlar olarak göze çarpmaktadır.
Batı Avrupa ve ABD’de başlıca örnekleri görülen “catch-all” partilerin, ülkemizde de örneklerinin bulunduğu genel kabul görmektedir.</Özetçe>
<Anahtar>Siyasi partiler, siyasi parti tipolojileri, parti sistemleri, catch all parti, herkesi kucaklayan parti, Kirchheimer</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Hukuk</Etiket>
<Başlık>GEÇMİŞTEN GÜNÜMÜZE AZINLIK VAKIFLARININ MAL EDİNMELERİ SORUNU</Başlık>
<Özetçe>Azınlık vakıflarının mal edinebilmeleri, geçmişten günümüze önemli bir sorun olarak varlığını devam ettirmiştir. Türkiye Cumhuriyeti, Lozan Antlaşması’yla gayrimüslim azınlıklara ait vakıflara her türlü kolaylık ve korumayı sağlama taahhüdünde bulunmuş ve azınlık vakıfları, 1970’li yıllara kadar herhangi bir sorunla karşılaşmadan taşınmaz mal edinmişlerdir. Ancak, söz konusu tarihten sonra yargı kararlarıyla bu hakları engellenmiş ise de 2000’li yıllardan sonra Avrupa Birliği süreciyle birlikte yapılan yasal değişikliklerle, tekrar eski haklarına kavuşmuşlardır.</Özetçe>
<Anahtar>Azınlık, azınlık hakları, cemaat vakıfları, taşınmaz mal edinme, mülkiyet, karşılıklılık ilkesi, Lozan Antlaşması.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ENGELLİ HAKLARI SÖZLEŞMESİ’NDE AYRIMCILIK YASAĞI VE
TÜRKİYE’NİN UYUM SORUNU</Başlık>
<Özetçe>Bu çalışmada, ayrımcılıkla mücadele ve devlet yükümlülükleri ağırlıklı bir belge olan Birleşmiş Milletler Engelli Hakları Sözleşmesi’ndeki ayrımcılık yasağı hükümleri incelenecek, Sözleşme’ye uyum konusunda taraf ülke Türkiye’nin alması gereken yasal, idari, toplumsal ve siyasal önlemler/eylemler üzerinde durularak öneriler geliştirmeye çalışılacaktır.</Özetçe>
<Anahtar>Ayrımcılık, Engelli, Engellilik, Engelli Hakları Sözleşmesi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARİ YARGIDA İSTİNAF</Başlık>
<Özetçe>Adli yargıda olduğu gibi idari yargıda da zaman içinde oluşan iş yükü fazlalığı idari yargıda istinaf sistemini gündeme getirmiştir. Çalışma üç dereceli olan istinaf sistemiyle yürürlükte olan iki dereceli idari yargı sisteminin karması olarak nitelendirilebilecek bir sistem önerisini içermektedir. Üç dereceli yargılama sisteminin bir gereği olarak, bölge idare mahkemelerinin, itiraz müessesesi dışında, tam istinaf mahkemesi haline getirilmesi gerekmektedir. Üç dereceli yargılama sistemiyle adil yargılamanın gerçekleşmesi, doğru ve isabetli kararlar verilebilmesi ve en önemlisi olarak da kişi haklarının korunması daha güvenceli hale gelebilir. Çalışmada ayrıca mahkemelerin iş yükünün azaltılmasına yönelik önerilerde de bulunulmuştur.</Özetçe>
<Anahtar>İdari yargı, yargılama usûlü, idari kanun yolları, istinaf.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>GEÇERLİ BİR TAHKİM ANLAŞMASININ VARLIĞINA RAĞMEN GENEL HACİZ YOLUYLA TAKİP YAPILABİLİR Mİ?</Başlık>
<Özetçe>Tahkim anlaşmasının varlığına rağmen bu anlaşmanın taraflarından birinin uyuşmazlıkla ilgili olarak genel haciz yoluyla takip yapıp yapamıyacağı ve böyle bir takip yapılırsa icra inkâr tazminatı istenip istenemeyeceği hususları kanunlarımızda açıkça düzenlenmemiştir. Konuya ilişkin olarak doktrinde ve yargı kararlarında farklı görüşler savunulmuştur. Konunun incelenmesi için öncelikle tahkim anlaşmasının hükmü ile itirazın kesin ve geçici kaldirılması ve itirazın iptali davasının niteliğine değinilmiş; daha sonra bu incelemeler ışığında, tahkim ve genel haciz yoluyla takip kurumları birlikte değerlendirilip doktrindeki görüşler ve yargı kararları ışığında konu irdelenmiştir.</Özetçe>
<Anahtar>tahkim, genel haciz yoluyla takip, tahkim anlaşmasının hükmü, itirazın kaldırılması, itirazın iptali, icra inkâr tazminatı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ROMA HUKUKUNDA HUMANITAS İLE MAIESTAS POPULI ROMANI ARASINDAKİ BAĞLANTI</Başlık>
<Özetçe>Antik Roma her ne kadar barbarlığı, vahşiliği, şiddete olan düşkünlüğü ile meşhur olsa da, insancıllık, insan sevgisi ve insan haklarına ilişkin temel düzenlemeler de yapılmıştır. Humanitas, başkalarına, insan ırkından gelen herhangi bir kişiye ya da gruba zarar verecek şekilde davranmaktan kaçınma anlamına gelir. Roma hukukunda, Roma yöneticilerinin sahip olduğu maiestas yani Roma halkının büyüklüğünden kaynaklanan güç ile insanlara zarar vermeme anlayışı dengelenmeye çalışılmıştır.</Özetçe>
<Anahtar>Humanitas, Maiestas, yabancılar (peregrini), kölelik, ölüm cezası, sürgün.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HABERLEŞME ÖZGÜRLÜĞÜNÜN KOVUŞTURMA EVRESİNDE SINIRLANDIRILMASI</Başlık>
<Özetçe>Ceza Muhakemesi Kanunu’nda kovuşturma evresinde haberleşme özgürlüğünü sınırlayan ve eski Ceza Muhakemeleri Usulü Kanunu’nda bulunmayan hükümler yer almaktadır. Bu hükümler haberleşme özgürlüğü ile olduğu kadar evrensel bir ilke olan adil yargılanma hakkı ile de yakın ilişkilidir. Makalede haberleşme özgürlüğü kavramı açıklanmaya çalışıldıktan sonra Kanun’da yer alan ilgili hükümlere değinilmiştir.</Özetçe>
<Anahtar>Haberleşme özgürlüğü, ceza muhakemesi, kovuşturma evresi ve duruşma, açık duruşma, kapalı duruşma, aleniyet, adil yargılanma hakkı, ses ve görüntü alıcı aletlerin kullanılması yasağı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARİ İŞLEMDE BAŞVURU YOLLARININ GÖSTERİLMESİ YÜKÜMLÜLÜĞÜ</Başlık>
<Özetçe>1982 Anayasası’nın 40. maddesinin ikinci fıkrasında yer alan ve yöntemsel bir temel hak kuralı olan başvuru yollarının gösterilmesi, doğrudan uygulanabilir nitelikte bir Anayasa kuralıdır. Hak arama özgürlüğü ve idarenin yargısal denetiminin etkili bir şekilde yaşama geçirilebilmesi bakımından önemli bir işleve sahip olan bu kuralın, dava açma süresi bakımından hukuki sonuç doğurur nitelikte kabulü, idarenin kurala uygun davranma yükümlülüğünü sağlayabilir nitelikte olabilir.</Özetçe>
<Anahtar>Anayasa kuralının doğrudan uygulanabilirliği, idari işlem, başvuru yollarının gösterilmesi, dava açma süresi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA BİRLİĞİ MEVZUATI IŞIĞINDA
YENİ TÜRK TİCARET KANUNU UYARINCA TİCARİ İŞLEMLERDE GEÇ ÖDEME VE KOBİ’LERİN KORUNMASI</Başlık>
<Özetçe>Avrupa Birliği mevzuatına uygun olarak Yeni TTK tarafından getirilen yeniliklerden biri de ticari işletmeler arasındaki tedarik sözleşmelerinde geç ödemeye ilişkin hükümdür. Yeni TTK uyarınca, ticari tedarik sözleşmelerinde ödeme süreleri faturanın veya faturaya eşdeğer bir ödeme talebinin alınmasını veya malların veya hizmetlerin alınmasını veya incelenerek kabul edilmesini takip eden 60 günü geçemez. Buna karşılık, açıkça kararlaştırılmış olması ve tedarikçi aleyhine ağır bir haksız durum yaratmaması halinde daha uzun bir ödeme süresi öngörülebilir. Her halükarda, tedarikçinin küçük veya orta ölçekli bir işletme, tarımsal veya hayvansal üretici olduğı veya alıcının büyük ölçekli bir işletme olduğu hallerde daha uzun bir ödeme süresi öngörülemez. Buna ek olarak, ödeme tarihinin veya süresinin sözleşmede belirtilmemiş veya 60 günü aşan ve 60 gün kuralına istisna teşkil eden hallerden birinin kriterlerine uymayan bir şekilde belirtilmiş olması halinde, malları veya hizmetleri almasına rağmen ödeme yapmayan alıcı Yeni TTK’da belirtilen ilgili sürenin sonunda mütemerrit sayılır ve tedarikçi otomatik olarak faize hak kazanır.</Özetçe>
<Anahtar>geç ödeme, küçük ve orta ölçekli işletme, tedarik sözleşmeleri</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK MUHAKEMELERİ KANUNU’NUN
MEDENİ USUL HUKUKUMUZA GETİRDİĞİ
YENİ DÜZENLEMELER</Başlık>
<Özetçe>Hukuk Muhakemeleri Kanunu, Borçlar Kanunu ve Ticaret Kanunu on dönemde değiştirilmiştir. Bu değişiklikler Avrupa Birliliği beklentilerine de uygundur. Bu makalede medeni usul hukukundaki yeni düzenlemeler anlatılmaktadır.</Özetçe>
<Anahtar>Medeni Usul Hukuku, Hukuk Muhakemeleri Kanunu, Yeni kurallar</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK MUHAKEMELERİ KANUNU’NA GÖRE YETKİ SÖZLEŞMESİ</Başlık>
<Özetçe>01.10.2011 tarihinde yürürlüğe giren 6100 sayılı Hukuk Muhakemeleri Kanunu yetki sözleşmesi konusunda önemli değişiklikler getirmiştir. Yapılan en önemli değişiklik yetki sözleşmesi yapabilecek kişilerin sınırlanmasıdır. Buna göre, artık tacirler veya kamu tüzel kişileri yetki sözleşmesi yapabilecekler, bunların dışındaki kişiler yetki sözleşmesi yapamayacaklardır. İşte inceleme konumuz yetki sözleşmesi ve özellikle bu konuda getirilen yeniliklerdir.</Özetçe>
<Anahtar>Yetki sözleşmesi, usûl sözleşmesi, yetkisiz mahkeme, yetkili mahkeme, yetki sözleşmesine ilişkin değişiklikler.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA BİRLİĞİ HUKUKUNDA TEMEL HAKLAR VE AVRUPA İNSAN HAKLARI SÖZLEŞMESİ SİSTEMİ İLE ETKİLEŞİM</Başlık>
<Özetçe>Makale, Lizbon Antlaşması, Temel Haklar Şartı, iki temel yönerge ile Avrupa Birliği Adalet Divanı kararları ışığında, Avrupa Birliği’ndeki temel hak korunması üzerinde durmaktadır. Konuyla ilgili olarak, Avrupa İnsan Hakları Sözleşmesi sistemi ile etkileşim de ele alınmaktadır.</Özetçe>
<Anahtar>Avrupa Birliği, Temel Haklar, Avrupa İnsan Hakları Sözleşmesi, Avrupa Birliği Adalet Divanı, Avrupa İnsan Hakları Mahkemesi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUKSAL ROMANTİZM</Başlık>
<Özetçe>Bu makalede hukuka verilen romantik anlam üzerinde durulmuştur. Hukuk kurallarına yüklenen değerlerin egemen güçler tarafından kullanımı vurgulanmıştır. Hukukun üstün ilkelerine romantik vurguyla yapılan perdeleme işlemi hukuk kuralında bozulmaya yol açar. Bu perdelemeye karşı somut ve nesnel hak algılamaları ile çoğulcu bir hukuk tartışması yapılması öneriliyor.</Özetçe>
<Anahtar>Hukuksal Romantizm, Siyasal İktidar, İhkak-ı Hak, Adalet, Hukuk, Yurttaş, Ulufe, Devlet, Halk, Eşitlik.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK HUKUK SİSTEMİNDE
HİZMET SÖZLEŞMESİ GEREĞİ
AÇILAN HİZMET TESPİT DAVALARI</Başlık>
<Özetçe>Türk sosyal güvenlik sisteminde zorunlu sigortalılık ilkesi benimsenmiş olup, sigortalının hakları ve işverenin yükümlülükleri, sigortalının işe alınmasıyla birlikte kendiliğinden başlamaktadır. Ancak, Anayasal güvence ve yasal düzenlemelere rağmen ülkemizde sosyal güvenliğin yaygınlaştığı insanlarımızın çoğunluğunun sosyal güvenliğe kavuşturulduğu söylenemez.
Bu çalışmada sosyal güvenliğe tabi olması gerektiği halde sosyal güvenceden yoksun olarak çalıştırılanların hizmetlerini nasıl tespit ettirebilecekleri ve hizmet tespit davalarına ilişkin hususlar açıklanmıştır.</Özetçe>
<Anahtar>Hizmet tespiti, hizmet tespit davaları, sosyal güvenlik</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AİLE KONUTUNUN ÖZELLİKLERİ,
UNSURLARI, KORUMA SÜRESİ VE
KORUNMA NEDENLERİ</Başlık>
<Özetçe>1 Ocak 2002 tarihinde yürürlüğe giren Türk Medeni Kanunu, eski Medeni Kanunda birçok değişiklik yapmıştır. Türk Medeni Kanunu’nda edinilmiş mallara katılma rejimi yasal mal rejimi olarak kabul edilmiş, ayrıca Türk hukukuna aile konutu kavramı getirilmiştir. Aile konutuyla kastedilen; eşlerin ve varsa çocukların birlikte yaşadıkları ve ailenin yaşam merkezi olarak kabul edilen konuttur. Hukukumuzda yeni bir müessese olmasına rağmen, Türk aile yapısı içinde aile konutunun diğer ülkelerden çok daha önemli bir konuma sahip olduğu söylenilebilir.
Aile konutu kural olarak tek konuttur ve evlilik birliğinin devamı süresince korunur. Ayrıca Türk Medeni Kanunu, eşlerden birinin ölümü üzerine sağ kalan eşin o güne kadar devam eden yaşam tarzının muhafazasını mümkün kılmak amacıyla; 240, 254, 255, 270 ve 652. maddelerle bazı kurallar getirmiştir. Bu düzenlemeler gereği sağ kalan eş aile konutunun mülkiyetinin veya konut üzerinde intifa veya oturma hakkının miras payına veya tasfiye alacağına mahsuben kendisine özgülenmesini talep edebilmektedir. Böylece aile konutu koruması evlilik ötesine taşınmaktadır.</Özetçe>
<Anahtar>Türk Medeni Kanunu, Aile konutu, Sağ Kalan Eş</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>6098 SAYILI TÜRK BORÇLAR KANUNU’NA GÖRE KEFALET SÖZLEŞMESİNDE
KEFİLİN SORUMLULUĞUNUN KAPSAMI</Başlık>
<Özetçe>Kefalet sözleşmesi, kefilin alacaklıya karşı, borçlunun borcunu ifa etmemesinin sonuçlarından kişisel olarak sorumlu olmayı üstlendiği bir sözleşmedir. Kişisel sorumluluk ilkesi gereğince, kefilin sınırsız sorumlu olduğu düşünülemez. Kefilin sorumluluğu, öncelikle kefilin ödemekle yükümlü olduğu azami miktar ile sınırlıdır. Bundan başka kefilin sorumluluğunun sınırlarının sözleşmeden ve kanundan kaynaklanabileceğini söyleyebiliriz.</Özetçe>
<Anahtar>Kefalet sözleşmesi, kefilin sorumluluğu, azami sorumluluk, asıl borç.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>2010 ANAYASA DEĞİŞİKLİKLERİNDEN SONRA
TÜRK ANAYASA MAHKEMESİNİN YAPILANMASI</Başlık>
<Özetçe>Bu çalışmanın konusu 1982 Anayasası’nda 7.5.2010 günü 5982 Sayılı “Türkiye Cumhuriyeti Anayasası’nın Bazı Maddelerinde Değişiklik Yapılması Hakkında Kanun”la Anayasa’nın 146, 147, 149 ve geçici 18. maddesinde yapılan değişikliklerin Türk Anayasa Mahkemesi’nin oluşumu ve yapılanması üzerinde doğurduğu etkilerinin incelenmesidir.
Çalışmanın amacında, anayasa yargısının tarihi gelişimi ışığında ve karşılaştırmalı hukuktaki temel özellikleri irdelenerek 2010 Anayasa (AY) değişikliklerininin Türk Anayasa Mahkemesi’nin (AYM) yapılanması üzerindeki etkilerini vurgulamak yatmaktadır.
Çalışmanın konusunu fazla genişletmemek adına anayasa mahkemesinin görevleri üzerinde durulmamış; sadece yapılanması, üyelerin seçim usulleri ile üyelerde aranan nitelikler üzerinde irdelemeye girişilmiştir.</Özetçe>
<Anahtar>Anayasa Mahkemesi, 2010 anayasa değişiklikleri, Anayasa Mahkemesine üye seçimi, Anayasa Mahkemesinin yapılanması</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İPOTEKLİ KONUT FİNANSMANINA YÖNELİK HUKUKİ DÜZENLEMELER VE DİĞER ÜLKELERLE MUKAYESESİ</Başlık>
<Özetçe>İpotekli konut finansmanı sistemine ilişkin, Türkiye’de bir hukuki yapı oluşturulması amaçlanmaktadır. Bu sisteme ilişkin ülkelerin kendi hukuki yapılarına göre çeşitli düzenlemeleri vardır. Türkiye’deki hukuki yapı Avrupa ve Amerika’daki modellerden izler taşımaktadır. Sistemin temeli birçok kanunda değişiklik yapan bir kanundur. Bu düzenleme ile önemli değişiklikler yapılmışsa da henüz eksiklikler devam etmektedir. Sistemin kurgulanmasına esas alınan modellere göre hukuki yapı yeterince gelişmiş değildir. Özellikle sistemin temelinde tüketicinin yer almasına rağmen tüketicilere yönelik yeterli düzenlemelerin olmadığı görülmektedir. Ancak karşılaştırılan bazı ülkeler yönünden ise sistemin gelişmiş olduğu gözlemlenmektedir.</Özetçe>
<Anahtar>Konut Finansmanı, İpotekli Konut Finansmanı, Avrupa Modeli, Amerika Modeli, Hukuki Düzenleme, Karşılaştırma, Tüketici.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA YARGILAMASI SÜRECİ</Başlık>
<Özetçe>Bu çalışmamızda, soruşturma ve kovuşturmayı kapsayan ceza yargılamasının uygulamada ne gibi temel esaslarla yürütüldüğü ve ne tür sorunlarla karşılaşıldığı irdelenmiştir. Ayrıca, tutuklamanın bir tedbir olduğu, ceza olmadığı, kısa süreli uygulanması gerektiği, bu tedbirle şüpheli ve sanığın kaçması veya delillerin karartılmasının önüne geçilmesi gerektiği ile uygulamada şüpheli-sanık-mağdur haklarının nasıl korunduğu ve korunması gerektiğine dair açıklamalara yer verilmiştir.</Özetçe>
<Anahtar>Ceza, tutukluluk, delil, soruşturma, kovuşturma, örgüt, telefon.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MOTORLU ARAÇ İŞLETENİN
SORUMLULUĞUNUN AZALTILMASI</Başlık>
<Özetçe>İşletenin sorumluluğunun azaltılmasına ilişkin 2918 sayılı Karayolları Trafik Kanunu’nda zarar görenin hafif kusuru (m.86 f.2) ve hatır için bir kimseyi taşıma veya aracı kullandırma (m.87 f.1) halleri düzenlenmiştir. Bunun dışında işletenin sorumluluğunun genel hükümlere terk edildiği hallerde de sorumluluğun azaltılması mümkündür. Ancak bu çalışmamızda sadece KTK’da yer alan işletenin sorumluluğunu azaltan haller üzerine temas edeceğiz.</Özetçe>
<Anahtar>Sorumluluğun azaltılması, sorumluluk, tazminat, işleten, trafik kazası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TERÖRİZMİN ÖNLENMESİNDE
ÖNEMLİ BİR ARAÇ OLARAK
AVRUPA KONSEYİ
TERÖRİZMİN ÖNLENMESİ SÖZLEŞMESİ</Başlık>
<Özetçe>11 Eylül saldırıları ardından uluslararası toplum ve örgütler terörizmle daha etkin ve kapsamlı bir mücadelenin gerekliliğine inanarak, yeni tedbir ve araçların arayışı içinde olmuşlardır. Terör eylemlerinin cezalandırılması ve terörizmin bastırılması kadar terörizmin önlenmesinin önem kazandığı ve önleyici tedbirlerin geliştirilmesinin bir öncelik haline geldiği bu yeni süreçte, Avrupa Konseyi terörle mücadelede uluslararası hukuktaki boşlukları doğru ve yerinde analiz ederek, terörizmin önlenmesi konulu bir sözleşmenin çalışmalarına 2004 yılında başlamıştır. 2005 tarihinde imzaya açılmış olan Avrupa Konseyi Terörizmin Önlenmesi Sözleşmesine hâlihazırda 28 Avrupa Konseyi üyesi ülke taraf olup, Türkiye bakımından yürürlüğe girmesine yönelik onay süreci ise devam etmektedir.</Özetçe>
<Anahtar>Avrupa Konseyi, terörizm, aleni teşvik, eleman temini, terörizm eğitimi, terörizm mağduru.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SOYBAĞININ REDDİ</Başlık>
<Özetçe>MK m.285, evlilik devam ederken veya evliliğin sona ermesinden başlayarak üç yüz gün içinde doğan çocuğun babası kocadır demek suretiyle bir karineye, babalık karinesine yer vermiştir. Ancak çocuk evlilik içinde doğmasına veya ana rahmine düşmüş olmasına rağmen kocadan olmayabilir. Böyle bir halde kanun, kocaya, çocuğun kendisinden olmadığını ispatlamak suretiyle onunla arasında oluşan soybağını ortadan kaldırma imkânı vermiştir. Kanun tarafından kocaya bu imkân tanınmamış olsa idi koca aslında kendisinden olmayan çocuğun bakım, iaşe giderlerini ve nafakasını karşılamak zorunda kalabileceği gibi çocuğun kendisine mirasçı olması durumu ile de karşı karşıya kalacak idi. İşte bu gibi sorunların aşılması amacıyla soybağının reddi müessesesi düzenlenmiştir. Bu noktada tüp bebek ve yapay döllenme bakımından da bu müessesenin değerlendirilmesi gerekir.</Özetçe>
<Anahtar>Soybağı, Soybağının Reddi, Tüp Bebek, Yapay Döllenme</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İletişimin Denetlenmesi Kapsamında
İki Önemli Sorun Olarak: Mağdurun
İletişiminin Tespiti ve İletişimin Mağdur
Tarafından Kaydedilmesi</Başlık>
<Özetçe>Şüpheli veya sanığın iletişimi ceza muhakemesi çerçevesinde
denetlenebilmektedir. Bu denetlemenin mağdur bakımından
da yapılabilmesi ise tartışmalıdır. Çalışma üç bölüme ayrılmıştır: Öncelikle,
genel olarak telekomünikasyon yoluyla yapılan iletişimin önleme
ve adli amaçlı olarak denetlenmesi kısaca incelenecektir. Sonra
ise önce, mağdurun iletişiminin tespiti meselesi ele alınacaktır. Nihayet
daha sonra da iletişimin bizzat mağdur tarafından kaydedilmesi
sorunu üzerinde durulacaktır.</Özetçe>
<Anahtar>Mağdurun iletişiminin tespiti, haberleşme
hürriyeti, iletişimi mağdurun kaydetmesi, meşru savunma</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>5237 SAYILI TCK’nın
244. MADDESİNDE DÜZENLENEN
BİLİŞİM ALANINDAKİ SUÇLAR</Başlık>
<Özetçe>Bilişim teknolojileri eğitimden ticarete, ulaşımdan iletişime,
kamu hizmetlerinden özel sektöre kadar hayatın hemen her alanında
köklü değişiklikler yapmıştır. Bilişim teknolojilerinin bu olumlu
yönlerine karşı, kötüye kullanılması da kaçınılmazdır. Bu sebeple pek
çok ülke bilişim alanında yasal düzenlemelere gitmiş, mevzuatlarını
teknolojinin gerektirdiği biçimde değiştirme çabasına girmişlerdir.
Mukayeseli hukuktaki son gelişmelere paralel olarak, Yeni Türk
Ceza Kanunu’nda Bilişim Suçları bölümünde TCK’nın 244. maddesi ile
bilişim sistemini engelleme, bozma, verileri yok etme veya değiştirme
suçu kabul edilmiştir. Makalede TCK’nın 244. maddesi tüm yönleriyle
açıklanmaya çalışılacaktır.</Özetçe>
<Anahtar>Bilişim, sistem, veri, suç, yok etme, engelleme,
sözleşme, zarar, yasa.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA MUHAKEMESİ HUKUKUNDA
GAİP VEYA KAÇAK SANIĞA
GÜVENCE BELGESİ VERİLMESİ
(CMK m. 246, m. 248/7)</Başlık>
<Özetçe>Ceza Muhakemesi Kanunu’nda gaip ve kaçakların yargılamasına
ilişkin özel hükümlere yer verilmiştir. Bu düzenlemeler arasında
sanığa güvence belgesi verilmesi önemli bir yer tutmaktadır.
Çalışmada gaip ve kaçak sanığa güvence belgesi verilmesi kurumunun
şartları ve hükümleri üzerinde durulmuştur. Gaip ve kaçak sanıklar
hakkındaki yargılamanın uzamasının önlenmesi bakımından, güvence
belgesi verilmesinin uygulama alanının genişletilmesi için yapılması
gerekenler çalışma kapsamında ayrıca değerlendirmiştir.</Özetçe>
<Anahtar>Güvence belgesi, gaip, kaçak, tutuklama,
koruma tedbiri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK CEZA HUKUKUNDA ŞANTAJ SUÇU</Başlık>
<Özetçe>5237 sayılı TCK’da yer alan şantaj suçu, 765 sayılı TCK’nın
188. maddesinde yer alan şartlı tehdit suçunun bazı unsurlarıyla, 192.
maddesinde yer alan tehdit ile menfaat sağlama suçunun bazı unsurlarının
bir araya getirilmesiyle oluşturulmuştur. Makalede tehdit
suçunun özel bir şeklini teşkil eden şantaj suçu tüm unsurlarıyla ele
alınmaktadır.</Özetçe>
<Anahtar>Şantaj, tehdit, şartlı tehdit, tehdit ile menfaat
sağlama, yağma.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA MUHAKEMESİNDE ADLİ ARAMA</Başlık>
<Özetçe>Ceza muhakemesinin temel amacı olan adli yollarla maddi
gerçeğe ulaşmada, koruma tedbirleri hassas bir noktada yer alır.
Arama da, bir yandan özgürlüklerin teminat altına alınması; diğer
yandan suç delillerinin ortaya çıkarılması ikilemindeki yargı organları
ve kolluğun sıklıkla uyguladığı bir koruma tedbiridir. Bu çalışmada,
aramaya ilişkin genel ilkeler ve mevzuatımızın öngördüğü usul incelenmiştir.</Özetçe>
<Anahtar>Arama, koruma tedbiri, adli arama, önleme
araması, avukat bürosunda arama.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARE HUKUKUNDA BİLİMSEL YAKLAŞIM
SORUNU -I</Başlık>
<Özetçe>Hukukta analitik bir yaklaşım içerisinde bulunulması ve
şekilci (formalist) bir yönde hareketten kaçınılması gerektiği açıktır.
Ne var ki, özellikle idare hukuku alanında bu zorunluluğun yeterince
dikkate alındığını savlayabilmek zordur. Bu durum, yapılan değerlendirmeler
sonucunda varılan yargıların gerçekliği ne denli kucaklayabildiği
hususunda ayrıca kuşkuları beraberinde getirmektedir. Bu itibarla,
hukuksal irdelemelerde analitik bir bakıştan hareket edilmesi,
bilimsel değerlendirmelere gidilirken şekilci yaklaşımlar yerine sorgulayıcı
anlayışa yer verilmesi ve nihayet varılan sonuçların işlevselliği
üzerinde durulması gereklidir. Günlük yaşamın içinde beliren karmaşık
hukuksal sorunların, gerektiği gibi bir çözüme ancak bu yolla
kavuşturulabileceği düşünülmektedir.</Özetçe>
<Anahtar>Bilimsel yaklaşım, analitik düşünce, hukuksal
irdeleme, hukukta eleştiri, hukuksal yaklaşım.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARİ YARGILAMA HUKUKUNDA ISLAH</Başlık>
<Özetçe>İdarenin eylem veya işlemlerinden zarar görenler açtıkları
tam yargı davasında, dava dilekçesinde tazminat miktarını belirtmek
zorundadırlar. Bu miktar kanunen idari yargı yerlerini bağlamamakla
birlikte, Danıştay ve AYİM istemle bağlı olma kuralını katı biçimde
uygulamakta; talep miktarındaki artışları dikkate almamaktadır.
İlgililerin gerçek zararının karşılanabilmesi, ıslah kurumunun tam
yargı davalarında uygulanmasıyla mümkündür.</Özetçe>
<Anahtar>Tam yargı davası, ıslah, tazminat, idari yargı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>Türk Ceza Muhakemesi Sisteminde
Silahların Eşitliği İlkesini
Gerçekleştirebilmek İçin
Bir Reform Önerisi</Başlık>
<Özetçe>Amerika Birleşik Devletleri (ABD) ceza muhakemesi sistemi
savunma makamının iddia makamı karşısında güçlendirilmesi hususunda
Kıta Avrupası ülkeleri için yüksek bir standart teşkil etmektedir.
Kara Avrupası ile kıyaslandığında Anglo-Amerikan ceza yargılaması
mekanizmasında “silahların eşitliği” oldukça uzun bir süredir
var olan bir ilkedir. ABD’de XX. yüzyılın ortalarından beridir iddiasavunma
dengesini sağlamak için kullanılan iki önemli aygıt “Savunma
Araştırması” ve “Savunma Kriminoloji/Adli Tıp Kurumları”dır.</Özetçe>
<Anahtar>Ceza muhakemesi hukuku, savunma, iddia,
müdafi, savcı, hakim, kolluk, iki dünyanın en iyileri melez yaklaşımı,
Kıta Avrupası, common law, Amerika Birleşik Devletleri (ABD), angloamerican,
Türkiye, hukuk, savunma araştırması, savunma araştırmacısı,
krimalistik, adli tıp, kriminoloji, silahların eşitliği, yüksek mahkeme,
delil, 6. anayasal değişiklik, scottsboro davası, dürüst yargılanma,
Miranda uyarısı, yoksullar için müdafi, atanmış müdafi, kamu savunmanı,
baro, Türkiye Barolar Birliği (TBB), savunma hizmetleri, jüri
ile yargılanma, Amerikan Barolar Birliği (Aba), adil yargılanma hakkı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUSLARARASI ADALET DİVANI
KOSOVA’NIN KENDİ KADERİNİ TAYİN HAKKINI
ONAYLADI MI?</Başlık>
<Özetçe>Kosova’nın 17 Şubat 2008 tarihli bağımsızlık bildirgesi
uluslararası hukuk ve siyaset alanında tartışmalara neden olmaktadır.
Söz konusu tartışmalar, hukuki bağlamda kendi kaderini tayin
hakkı üzerinde odaklanmaktadır. BM Genel Kurulu Kosova’nın bağımsızlık
bildirgesinin uluslararası hukuka uygun olup olmadığına ilişkin
olarak Uluslararası Adalet Divanından danışma görüşü istemiş ve
Divan kararını 22 Temmuz 2010 tarihinde açıklamıştır. Ancak kararda,
Kosova’nın kendi kaderini tayin hakkının durumuna ilişkin açık bir
tespit yapılmamıştır. Aynı zamanda kararda, Kıbrıs’la ilgili de Güvenlik
Konseyi kararlarına bazı atıflar bulunmaktadır. Bu çalışmada söz
konusu karar ve Kıbrıs’la ilgili kararlara yapılan atıflar aktarılacak ve
değerlendirilecektir.</Özetçe>
<Anahtar>Kosova Sorunu, Kosova Bağımsızlık Bildirgesi,
kendi kaderini tayin hakkı, Uluslararası Adalet Divanı, Güvenlik
Konseyi’nin Kıbrıs ile ilgili kararları.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SPOR TAHKİM MAHKEMESİ’NİN (CAS)
DEL BOSQUE vs. BEŞİKTAŞ AŞ
UYUŞMAZLIĞINA İLİŞKİN VERMİŞ OLDUĞU
KARARIN İNCELENMESİ</Başlık>
<Özetçe>Çalışmamızda, Spor Tahkim Mahkemesi’nin (CAS), Del
Bosque vs. Beşiktaş AŞ arasındaki uyuşmazlığa ilişkin vermiş olduğu
karar, mehaz İsviçre Borçlar Kanunu ve Türk Borçlar Kanunu Tasarısı
da dikkate alınarak incelenmiştir. Bu bağlamda ilk olarak, taraflar
arasındaki uyuşmazlığın kaynağı tespit edilmeye çalışılmış; daha
sonra da, karara ilişkin değerlendirmelerimiz belirtilerek çalışma sonlandırılmıştır.</Özetçe>
<Anahtar>Beşiktaş AŞ, Del Bosque, CAS, sözleşme,
haksız fesih, fesih süresi, tazminat, cezai şart.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK FAKÜLTESİ ÖĞRETİM ÜYELERİ
(ELEMANLARI) MAHKEMELERCE BİLİRKİŞİLİK
GÖREVİNİ KABULE ZORLANABİLİRLER Mİ?</Başlık>
<Özetçe>Çalışmamızda, muhtelif yargı kollarında görev yapan
mahkemelerin, hukuk fakültesi öğretim üyelerini, bilirkişilik görevini
kabule zorlayıp zorlayamayacaklarının tayini için, öncelikli olarak, hukuk
fakültesi öğretim üyelerinin, kanunen bilirkişilik görevini kabulle
yükümlü tutulan kimseler arasında yer alıp almadığının ortaya konulmasına
çalışılmıştır. Bu çerçevede, bilirkişilik görevini kabulle yükümlü
tutulacak olanların tayinine yönelik olarak Hukuk Usulü Muhakemeleri
Kanunu’nun 278. ve Ceza Muhakemesi Kanunu’nun 65. maddesinde
öngörülmüş bulunan yasal düzenlemelerin, hâkimin hukuki
sorunlarda bilirkişiye başvurma yasağının açık, kesin ve emredici
bir biçimde öngören mevzuat hükümleriyle (HUMK m. 275; CMK m.
63; HUMK m. 76; AY m. 9, m. 138, m. 36, II) ilişki kurularak, bu temele
bağlı kalınmak suretiyle anlamlandırılmasının zorunlu olduğuna işaret
edilmiştir. Hukuk fakültesi öğretim üyelerinin, matematik, fizik,
kimya gibi pozitif bilimler alanında faaliyet gösteren öğretim üyeleri
gibi HUMK m. 278 ve CMK m. 65 bağlamında bilirkişi olarak görevlendirilip
bu görevi kabule zorlanmalarına ve bu zorlamayı gerçekleştirebilmek
için haklarında, mahkemelerce disipliner ve cezai yaptırımlara
işlerlik kazandırılmasına hukuken olanak bulunmadığı sonucuna
varılmıştır.</Özetçe>
<Anahtar>Hukuk fakültesi öğretim üyesi, bilirkişilik
görevi, görevi kabule zorlanma, mahkeme, hukuki sorun, bilirkişiye
başvurma yasağı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>1982 ANAYASASI’NDA
CUMHURBAŞKANININ SORUMSUZLUĞU</Başlık>
<Özetçe>Bu çalışmanın amacı, cumhurbaşkanının 1982 Anayasası’na
göre sorumsuzluğunu irdelemektir. Çalışmada, cumhurbaşkanının
sorumsuzluğu irdelenirken öncelikle cumhurbaşkanının parlamenter
sistemdeki konumu ve sorumsuzluktan ne anlaşılması gerektiği;
(sorumsuzluğun tanımı) üzerinde durulmuş; ardından Türk
Anayasa tarihi açısından devlet başkanının sorumsuzluğuna değinilmiştir.
Bu bağlamda, 1878 Kanuni Esasi, 1909 Kanuni Esasi; 1921, 1924
ve 1961 Anayasalarında devlet başkanının sorumsuzluğu üzerinde
durulmuştur. Devlet başkanının sorumsuzluğunun karşılaştırmalı hukuktaki
görünümlerine de bu başlık altında değinilmiştir.
Çalışmanın kapsamını genişletmemek adına milletvekili, bakan
ve başbakan sorumsuzluğu ile dokunulmazlığı konuları ayrıntılı olarak
incelenmemiştir. Yalnızca yeri geldikçe bu konu Cumhurbaşkanı
sorumsuzluğu açısından değerlendirilmiştir.</Özetçe>
<Anahtar>Cumhurbaşkanı, cumhurbaşkanının sorumsuzluğu,
sorumsuzluk, vatana ihanet kavramı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>GREV HAKKININ GELECEĞİ</Başlık>
<Özetçe>5982 sayılı Kanun ile bazı maddeleri değiştirilen 1982
Anayasası’nın çalışma yaşamına ilişkin olanlarının yasalaşması için
gerekli çalışmalar başlatılmış ve sosyal tarafların mutabakatı ile 2821
sayılı Sendikalar Kanunu ve 2822 sayılı Toplu İş Sözleşmesi Grev ve
Lokavt Kanunu değişikliklere uygun biçimde değiştirilmek istenmektedir.
Yapılacak değişikliklerden toplu sözleşme yetkisi ve grev hakkına
ilişkin olanlar öne çıkmaktadır. Birden çok sendikaya üyelik ve
grev yasaklarının kaldırılması AB’ye uyum sürecinde önemlidir. Yetkili
sendikanın belirlenmesinde referandum ve grev yasaklarının kaldırılması
mutlaka yasalaşmalıdır.</Özetçe>
<Anahtar>5982 sayılı Kanun, yetkili sendika, referandum,
grev hakkı, grev yasakları.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>DOKTOR SİGORTASI MI, HASTA SİGORTASI MI?</Başlık>
<Özetçe>Aile doktorluğunun kurumsallaşması ve tıpsal kötü uygulamaya
ilişkin zorunlu mali sorumluluk sigortası, doktor hasta ilişkisini
doğrudan etkilemektedir. Dünyada hastanın sağlık zararları nedeniyle
tazminat ödemelerini, sağlık hakkı sunucuları konumunda olan,
hükümet, kamu ve sağlık işletme girişimleri ilk elden yapmaktadır.
Tazminat ödemelerinde ilke kusursuz sorumluluktur. Ülkemizde sağlık
alt yapısının eksikliği apaçıkken, bir sağlık çalışanı olan doktorun
kusurlu davranışlarının öne çekildiği bir sigorta uygulaması yanlıştır.
Sağlık sunucularının ilkten ‘hasta sigortası’ ile hasta zararlarını tazmin
etmesi önemsenmelidir.</Özetçe>
<Anahtar>Sağlık hakkı, kişilik hakkı, hasta hakkı tıbsal
kötü uygulama, güven ilişkisi, doktorun sorumluluğu, doktorun sorumluluk
sigortası, hasta sigortası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KONSORSİYUM SÖZLEŞMESİ</Başlık>
<Özetçe>İçerisinde bulunduğumuz yüzyılda teknolojideki hızlı gelişmeler
ve modernleşme doğrultusunda otoyollar, hızlı raylı sistemler,
devasa havaalanları, barajlar vb. yatırımların icrası söz konusu olmaktadır.
Ancak bu ve benzer yatırımların tek bir kişi veya şirket tarafından
gerçekleştirilmesi mümkün olamamaktadır. Anılan bu yatırımların
yapılması çok büyük ekonomik gücü gerektirdiği gibi teknik
bilgi ve uzmanlığı da gerektirmektedir. Bu bağlamda kişi veya şirketler
bir ortaklık kurmak ve riski paylaşmak suretiyle yüklendikleri işin
üstesinden gelmektedirler. Bu noktada kurulan ortaklıklar hukuk literatürüne
konsorsiyum ve Joint Venture kurumlarını kazandırmıştır.</Özetçe>
<Anahtar>Konsorsiyum, joint Venture, konsorsiyum
lideri, adi ortaklık, müteselsil sorumluluk</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUSAL İRADE VE HUKUK DEVLETİ</Başlık>
<Özetçe>Rousseau’nun mimarlığını yaptığı ulusal irade kavramı, egemenliği kullanacak gücü ifade etmektedir. Modern devletin ayırt edici unsurlarından birisi olan egemenlik, ilk ortaya çıktığı dönemlerden itibaren gelişim sürecine girmiştir. Anayasacılık hareketlerinin başlaması, uluslararası ilişkilerin gelişmesi, kuvvetler ayrılığı ve en önemlisi hukuk devleti ilkelerinin kabul edilmesi ile birlikte, egemenliğin mutlak, bölünmez nitelikleri de değişime uğramış ve sınırlı egemenlik anlayışı kabul edilmiştir.</Özetçe>
<Anahtar>Ulusal irade, egemenlik, sınırlı egemenlik, hukuk devleti ilkesi, hukuk devleti ilkesi ve egemenlik.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CİNSEL SUÇLULARIN TRETMANI</Başlık>
<Özetçe>Bu makalede cinsel suçlulara yaklaşım ve kamuoyunda kimyasal hadimliği içeren Kanun Tasarısının yerindeliği irdelenmektedir.</Özetçe>
<Anahtar>Cinsel suçlu, cinsel sapık, cezaevi rejimi, kimyasal hadimlik, rıza.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK CEZA KANUNUNDA
‘KAMU GÖREVLİSİ’ KAVRAMI</Başlık>
<Özetçe>2005 yılında 5237 sayılı TCK’nın yürürlüğe girmesiyle birlikte, ceza hukukunda pek çok kavram değişmiş veya yenilenmiştir. Bu kavramlardan bir tanesi de 765 sayılı TCK’da yer alan ‘memur’ kavramıdır. Bu çalışma kapsamında, TCK’da düzenlenen ‘kamu görevlisi’ kavramının kapsamı ve sınırları, 765 sayılı TCK ve idare hukuku düzenlemeleri ile kıyaslanarak ortaya konulmaya çalışılmıştır.</Özetçe>
<Anahtar>Memur, kamu görevlisi, KİT personeli</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>CEZA KANUNLARININ
YER YÖNÜNDEN UYGULANMASI</Başlık>
<Özetçe>Cezalandırmak, devlet egemenliğinin bir sonucu olduğu için devlet bu yetkisini egemenlik alanında kullanabilir. Devletin egemenlik alanı, devletin ülkesiyle sınırlıdır. Ancak devletler, hukuk düzenlerini ve vatandaşlarını korumak amacıyla ülkeleri dışında işlenen suçlar söz konusu olduğunda da yargı yetkisini kullanmaktadırlar. Ceza kanunlarının yer yerinden uygulanması bakımından mülkilik, faile göre şahsilik, mağdura göre şahsilik, koruma ve evrensellik olmak üzere beş ilke bulunmaktadır. Yargı yetkisine dair ilkelerde, suç ile devlet arasında belli bir hukuksal ilişki bulunmasına rağmen evrensel yargı yetkisinde suç ile devlet arasında herhangi bir bağ yoktur.</Özetçe>
<Anahtar>Yargı yetkisi, uluslararası hukuk, ceza hukuku, ceza yargısı, Türk ceza hukuku.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK CEZA KANUNU’NDA
“MALA ZARAR VERME” VE “İBADETHANELERE VE MEZARLIKLARA ZARAR VERME” SUÇLARI</Başlık>
<Özetçe>Mala zarar verme ve ibadethanelere ve mezarlıklara zarar verme suçları TCK’nın malvarlığına karşı suçlar başlıklı bölümünde düzenlenmiştir. Her iki suç tipinin de günlük hayatta uygulaması oldukça fazladır.
Mala zarar verme suçunda suçla korunan hukuki değer mülkiyet hakkıdır. Suçun maddi konusu başkasına ait taşınır ve taşınmaz mallardır. Suç, fail ve mağdur açısından özellik arz etmez. Son olarak suçun genel kasta tabi olduğunu söyleyebiliriz. İbadethanelere ve mezarlıklara zarar verme suçu da suçun maddi konusu dışında mala zarar verme suçu ile paralel özellikler gösterir. Lakin bu suçun maddi konusu ibadethaneler, bunların eklentileri, buralardaki eşya, mezarlar, bunların üzerindeki yapılar, mezarlıklardaki tesisler ve mezarlıkların korunmasına yönelik olarak yapılan yapılardır.</Özetçe>
<Anahtar>Türk Ceza Kanunu, mala zarar verme, ibadethanelere ve mezarlıklara zarar verme</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TRANSFER FİYATLANDIRMASI YOLUYLA
ÖRTÜLÜ KAZANÇ DAĞITIMINDA “İLİŞKİLİ KİŞİ”</Başlık>
<Özetçe>Türkiye’de transfer fiyatlandırması uygulaması, 5520 sayılı Kurumlar Vergisi Kanunu’nun 13. maddesiyle “Transfer Fiyatlandırması Yoluyla Örtülü Kazanç Dağıtımı” ismi altında 01 Ocak 2007 tarihinde yürürlüğe girmiştir. Transfer fiyatlandırması; ilişkili kişiler arasında yapılan mal veya hizmet alım ya da satımında uygulanan fiyatı/bedeli/ücreti ifade eder. Kurumlar Vergisi Kanunu’nun 13. maddesinde “ilişkili kişi” şöyle tanımlanmıştır: Kurumların kendi ortakları ve kurumların ve ortaklarının ilgili bulunduğu gerçek kişi veya kurumlar; kurum ile idaresi, denetimi veya sermayesi bakımından doğrudan veya dolaylı olarak bağlı bulunduğu ya da nüfuzu altında bulundurduğu gerçek kişi veya kurumlar; ortakların eşleri, ortakların veya eşlerinin üstsoy ve altsoyu ile üçüncü derece dâhil yansoy hısımları ve kayın hısımları; kazancın elde edildiği ülke vergi sisteminin, Türk vergi sisteminin yarattığı vergilendirme kapasitesi ile aynı düzeyde bir vergilendirme imkânı sağlayıp sağlamadığı ve bilgi değişimi hususunun göz önünde bulundurulması suretiyle Bakanlar Kurulu’nca ilan edilen ülkelerde veya bölgelerde bulunan kişiler “ilişkili kişi” sayılmaktadır. Bu çalışmada, transfer fiyatlandırması yoluyla örtülü kazanç dağıtımında ilişki kişinin, kuramsal alt yapısının yanında uygulamaya yönelik değerlendirmesi yapılmıştır.</Özetçe>
<Anahtar>Transfer fiyatlandırması, ilişkili kişi, emsallere uygunluk ilkesi, örtülü kazanç dağıtımı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ANAYASA ÖNERİLERİNDE
SİYASİ PARTİLERİN FİNANSMANI VE
YENİ BİR ÖNERİ</Başlık>
<Özetçe>Son yıllarda ülkemizde Anayasa değişiklikleri ve yeni bir Anayasa hazırlama tartışmaları hiç bitmeden devam etmektedir. Bu açıdan hem siyaset hem de hukuk dünyasının en önemli tartışma konularından birisi de hazırlanacak Anayasa’ya ilişkin yeni hükümler olmaktadır. Bu çalışmada, çeşitli kurumlar tarafından daha önceden hazırlanmış olan Anayasa önerilerinde siyasi partilerin finansmanı konusundaki öneriler incelenecek ve Anayasa çalışmalarına katkıda bulunmak maksadıyla yeni bazı öneriler sunulmaya çalışılacaktır.</Özetçe>
<Anahtar>Yeni Anayasa, siyasi partilerin finansmanı, siyasi partilere devlet yardımı, seçim harcamalarının sınırlandırılması ve siyasi partilerin mali denetimi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRKİYE’DE SİYASİ İKTİDARIN
MİZAHLA İMTİHANI:
İFADE ÖZGÜRLÜĞÜ VE KARİKATÜR</Başlık>
<Özetçe>İfade özgürlüğü uluslararası hukuk metinlerinde olduğu kadar, ülkemizde de Anayasa ve kanunlarla koruma altına alınmış, son derece önemli bir kavramdır. Karikatür de, ifade özgürlüğünün en önemli tezahürlerinden birisi olarak, yüzyıllardır toplumların siyasi iktidarlar karşısındaki savaşımlarının bir aracı olmuştur. Bu nedenle, söz konusu özgürlükler Anayasalarla koruma altına alınsa da, siyasi iktidarlar otoritelerinin devamı adına her zaman bu özgürlüklerle mücadele etmiş ve üzerlerinde baskı kurmuş, bu mücadelenin en etkin aracı da yine hukuk olmuştur.</Özetçe>
<Anahtar>İfade özgürlüğü, düşünce özgürlüğü, karikatür, basın hukuku, mizah, siyasi iktidar.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>1982 ANAYASASINDA CUMHURBAŞKANININ YÜRÜTME İÇERİSİNDEKİ YERİ,
SEÇİMİ VE SORUMSUZLUĞU,
YASAMA DOKUNULMAZLIĞI</Başlık>
<Özetçe>İncelemede, 1982 Anayasası’nda cumhurbaşkanının yürütme içerisinde yeri, nitelikleri, seçimi, siyasal sorumsuzluğu, hukuksal sorumsuzluğu, hukuksal ve cezai sorumluluğu, yansızlığı, görev süresi, seçimi, and içmesi, yasama ile ilgili görevleri, yürütme ile ilgili görevleri, yargı ile ilgili görevleri, yetkileri, tek başına yapabileceği işlemler, 31.05.2007 tarihli ve 5678 sayılı Yasa ile yapılan değişikliklerle birlikte ortaya konmaktadır. Ayrıca 1982 Anayasası’nda cumhurbaşkanına yasama dokunulmazlığı sağlayacak bir kural yer almasa da kıyas yoluyla benzer dokunulmazlığın cumhurbaşkanı için de uygulanıp uygulanmadığı örnek kararlarla tartışılmaktadır. TBMM’nin toplantı ve karar yeter sayısını düzenleyen Anayasa’nın 96. maddesi, farklı yorumlarla ve 5678 sayılı Yasa’nın getirdiği değişiklilikle birlikte ele alınmaktadır. İnceleme, 5678 sayılı Yasa ile Anayasa’da yapılan cumhurbaşkanı seçimiyle ilgili yapılan değişiklikler ve çıkarılacak sonuçlarla son bulmaktadır.</Özetçe>
<Anahtar>1982 Anayasası, cumhurbaşkanı, cumhurbaşkanının seçimi, cumhurbaşkanının sorumsuzluğu, cumhurbaşkanının yasama dokunulmazlığı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KAMU DENETÇİLİĞİ KURUMUNUN
ANAYASAL SİSTEMDEKİ YERİ VE
ETKİNLİĞİ SORUNU</Başlık>
<Özetçe>İdarenin işleyişinin denetlenmesinde idari, siyasi ve yargısal denetim yollarının eksikliği, İdare ile kişiler arasında tarafsız bir şekilde hareket ederek anlaşmazlıkları çözecek yeni bir denetim yolunu gündeme getirilmiş, bu doğrultuda Anayasal düzenleme ile Kamu Denetçiliği Kurumunun kurulması öngörülmüştür. Kamu Denetçisinin etkinliği her şeyden önce yapılacak yasal düzenlemede çalışma esaslarının iyi belirlenmesiyle ve misyonunun, çalışma kültürünün iyi tasarlanmasıyla olacaktır. Bu çalışmada öncelikle, Kurumun Anayasal sistemdeki yerine ilişkin değerlendirmede bulunulmuş; sonra da yapılmak istenen yasal düzenlemelere ilişkin önerilerde bulunulmuştur.</Özetçe>
<Anahtar>Kamu Denetçisi, TBMM’yle İlişkisi, Etkinliği</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>YASA YAPIMINDA BİR ALTERNATİF:
ÇİFT MECLİS SİSTEMİ</Başlık>
<Özetçe>Yasama meclislerinin temel görevi yasa yapmaktır. Ancak tarihî süreçte yürütme organı, yasa yapımında daha etkin bir konuma gelmiştir. Hükümetin ihtiyaçları ve siyasî programına göre çıkarılan yasalar nedeniyle bir yasa enflasyonu yaşanmaktadır. Yasalar acele ve özensiz olarak düzenlenmekte, hükümetin çoğunluğa sahip olduğu meclislerden kolayca geçmektedir. Çift meclis sistemi bu sorunların çözümü için önemli bir alternatiftir. Türkiye’de iki dönem denenen çift meclis sistemi bugün gelişmiş demokrasilerde önemli bir yer kurumdur. Gerek daha iyi bir temsilin sağlanması, gerekse yasa yapımının daha kaliteli olması amacıyla çift meclis sistemi hâlâ önemli alternatif konumundadır.</Özetçe>
<Anahtar>Yasama organı, çift meclis sistemi, yasa yapımı, temsil</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA KONSEYİ İLETİŞİMİN DENETLENMESİ VE
GİZLİ İZLEME RAPORU*
(En İyi Uygulama Mütalaası 3)</Başlık>
<Özetçe>Ceza yargılaması sisteminin demokratik toplumlardaki en önemli fonksiyonu, hukuk devleti ilkesine bağlı kalmak ve sadece suç şüphesi altında bulunan veya suçlanan kimselerin değil aynı zamanda masum bireylerin en temel insan haklarının, özel hayatlarının devlet ve devletin organlarının keyfi ve kanunsuz müdahalelerine karşı korunmasını sağlamaktır.
Organize suçların yapısı gereği, organize örgütlerine eylemleri, çoğu kez içeriye sızmalara karşı sıkı önemler almış olan kapalı bir grup sistemi içerisinde planlanmakta ve bu sistem dâhilinde yönetilmektedir. Bu sebeple organize suçların aydınlatılması ve aktiviteleri hakkında delil toplanması diğer bazı suçlarda olduğu kadar kolay değildir. Klasik soruşturma ve delil toplama metodları (örneğin tanık, maddi deliller vs.) çoğu zaman etkisiz ve yetersiz kalmaktadır.
Günümüzde, organize suç soruşturmaları bakımından modern teknoloji neredeyse sınırsız imkânlar sunmaktadır. Bununla birlikte, bu sınırsız soruşturma imkânları, özellikle çoğu demokratik toplumlarda, başta anayasal bağlam olmak üzere çoğu etik, yasal engelleri ve tartışmaları da beraberinde getirmektedir.</Özetçe>
<Anahtar>Organize suç, iletişimin denetlenmesi, gizli izleme, suç soruşturması, özel soruşturma metodları.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İSVİÇRE FEDERAL MAHKEMESİ’NİN SÖZLEŞMEDEN DÖNME SONUCUNDA ORTAYA ÇIKAN İADE TALEPLERİNİN HUKUKÎ NİTELİĞİNE ve TÂBİ OLDUĞU ZAMANAŞIMI SÜRESİNE İLİŞKİN 16.5.1988 TARİHLİ KARARI</Başlık>
<Özetçe>Alacaklı tam iki tarafa borç yükleyen sözleşmelerde borçlu temerrüdü sebebiyle sözleşmeden döndüğünde, sözleşme hiç kurulmamış gibi geçmişe etkili olarak ortadan kalkmaz; sadece içeriği değişir ve tasfiye amacına yönelir. Tarafların daha önce ifa etmiş oldukları edimlere ilişkin iade taleplerinin kaynağı dönülen sözleşmedir. İade talepleri sözleşmesel talepler olduklarından, İBK m.127’deki on yıllık zamanaşımı süresine tâbidirler.</Özetçe>
<Anahtar>Borçlu temerrüdü, sözleşmeden dönme, iade borçları, zamanaşımı, tasfiye.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HÂKİM VE SAVCI ADAYI ALIMINDA MÜLÂKAT
SINAVINA İLİŞKİN HUKUKSAL SORUNLAR</Başlık>
<Özetçe>Yargı bağımsızlığı açısından kendine özgü boyutları bulunan
hâkim ve savcı alımında mülâkat sınavları, anayasal gereklilikler
ihmal edilerek bugüne kadar şeffaflığı sağlamaya dönük usul
güvencelerinden mahrum kalmıştır. Bu konudaki eksiklikler Anayasa
Mahkemesi’nin ve Danıştay’ın mülâkat sınavları konusundaki anayasal
gereklilikleri kararlarına yeterince iyi yansıtamamalarından kaynaklanmıştır.
Danıştay’ın son yıllarda gittiği köklü içtihat değişikliği
ise bu konudaki eksiklikleri büyük ölçüde giderecek boyuttadır. Ancak
kanun koyucunun Danıştay kararlarına olan tepkisi gecikmemiş,
mülâkat sınavlarının yargısal denetimini güçleştirecek yasal düzenlemeler
arka arkaya gelmeye başlamıştır. Mülâkat sınavlarında şeffaflığın
sağlanmasına ilişkin kritik sorunun çözümü büyük ölçüde
Anayasa Mahkemesi’nin Danıştay’ın ortaya koyduğu ilerici çizgiyi
paylaşmasına bağlıdır.</Özetçe>
<Anahtar>Hâkim ve savcı alımı süreci, mülâkat sınavları,
yargı bağımsızlığı, şeffaflık.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVUSTURYA VE İSVİÇRE SİSTEMLERİNDE
HUKUK EĞİTİMİ</Başlık>
<Özetçe>Hukuk sistemini ve yasalarını Batı’dan alan Türkiye, “Kıta
Avrupası Hukuk Sistemi”nin (kökeni Roma Hukukuna kadar uzanmaktadır)
bir üyesi olmakla, Batılı ülkelerin hukuklarına oldukça yakın
bir konumdadır. Ayrıca Türkiye’nin Avrupa Birliği’ne üyelik süreci
(sancılı, gerilimli dönemler ile engellere rağmen), Türkiye’deki hukuk
sistemini ve mevcut yasaları etkilemiş, “uyum yasaları” ile çok
sayıda yeni düzenlemeler yürürlüğe girmiştir. Kuşkusuz, bu süreç
Türkiye’nin ulusal hukuk sistemini biraz daha Batı’ya yakınlaştırmıştır.
Açıktır ki hukuk sistemleri için “hukuk eğitimi” vazgeçilmezdir,
sistemin devamlılığında “hukuk eğitiminin” asli bir rolü bulunmaktadır.
İşte tam bu noktada Avrupa’daki bazı ülkelerdeki bu sistemlerin
incelenmesi ve araştırılması, Türkiye’deki mevcut “hukuk eğitimi”
ile bir karşılaştırma ve değerlendirme olanağı sağlayacağı açıktır. Bu
bağlamda; Avusturya ve İsviçre’deki “hukuk eğitimi”, bu ülkelerdeki
hukuk fakülteleri, mesleki seçenekler ile ilgili olarak okuyucuya, hukukçulara
ve anılan ülkelerde bir hukuk eğitimi almak isteyen geleceğin
hukukçularına yararlı ve temel bilgilerin verilmesi ile ve ayrıca,
bu konularla ilgili inceleme ve araştırma yapmak, bu çalışmayı daha
da genişleterek sürdürmek isteyen araştırmacılara da bir bakış açısı
yaratmak amaçlı kaleme alınmıştır.</Özetçe>
<Anahtar>Hukuk, hukuk eğitimi, Avusturya’da hukuk
eğitimi, hukuk fakülteleri, mesleki seçenekler ve stajlar, İsviçre’de
hukuk eğitimi, hukuk fakülteleri, mesleki seçenekler ve stajlar.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÇOCUKLARIN CİNSEL İSTİSMARI
SUÇUNUN BASİT ŞEKLİ
(TCK m. 103/1)</Başlık>
<Özetçe>Çalışmanın konusunu Türk Ceza Kanunu’nun 103. maddesinde
düzenlenmiş olan çocuğun cinsel istismarı suçu oluşturmaktadır.
Bu çerçevede bazı temel kavramlar, suçun hukuki ve maddi
konusu, fail ve mağduru, unsurları, ortaya çıkış biçimleri, suç için
öngörülen müeyyide ve usul konuları ele alınmıştır. Ayrıca Yargıtay
içtihatları göz önünde bulundurularak, tartışmalı noktalara açıklık
getirmeye çalışılmıştır.</Özetçe>
<Anahtar>İstismar, çocuğun cinsel istismarı, cinsel
saldırı, cinsel davranış.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MEDENİ YARGILAMA HUKUKUNDA
ADLİ YARDIM</Başlık>
<Özetçe>Yoksul bir kişi, haklı olduğuna dair delil getirmek koşuluyla
mahkemeden adli yardım kararı alabilir. Bunun üzerine, hiçbir
yargılama gideri ödemeden iddia veya savunmada bulunabilir.
Kişinin adli yardımdan yaralanabilmesi için ‘yoksulluk’ ve ‘haklılık’
şartlarını taşımazı gerekir.
Adli yardım; hukuk mahkemelerinde, askeri ve idari yargıda,
icra ve iflas takiplerinde, ihtiyati tedbir ve ihtiyati hacizlerde uygulanır.</Özetçe>
<Anahtar>Adli yardım, yargılama giderleri, vekalet ücreti,
yoksulluk koşulu, haklılık koşulu, yetkili mahkeme.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TİCARİ İŞLETME REHNİNDE
REHİN ALACAKLISININ KORUNMASI</Başlık>
<Özetçe>İşletmenin menkul tesisatı ve fikri mülkiyet hakları üzerinde
teslim şartı aranmadan kurulan ticari işletme rehni, istisnai bir
teminat türüdür. Herhangi bir risk üstlenmesi arzu edilmeyen ticari
işletme rehni alacaklısı, diğer teminat türlerinden farklı olarak munzam
tazminat, hürriyeti bağlayıcı ceza ve sigorta gibi hayli önemli
hak ve yetkilerle güçlendirilmiştir.</Özetçe>
<Anahtar>İşletme rehni, rehin alacaklısının korunması,
munzam tazminat, rehin borçlusunun hapis cezası ile cezalandırılması,
sigorta yükümlülüğü, ihtiyati haciz.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SERMAYE PİYASASI KANUNU’NUN
49. MADDESİNDE YER ALAN
“YAZILI BAŞVURU ŞARTI”NIN
HUKUKİ MAHİYETİNE VE SONUÇLARINA İLİŞKİN
BİR DEĞERLENDİRME</Başlık>
<Özetçe>Çalışmamızda Sermaye Piyasası Kanunu (SerPK) m. 49’da
yer alan yazılı başvuru şartının hukuki mahiyetinin tespiti, bu bağlamda
ceza muhakemesi şartlarının hukukumuzda düzenlenişi ve söz
konusu yazılı başvuru şartının diğer muhakeme şartlarıyla benzerlik
ve farklılıkları ele alınmıştır. Ayrıca bu şartın zamanaşımını durdurucu
bir etkiyi haiz olup olmadığı yerel mahkeme kararı da referans
alınmak suretiyle incelenmiştir. Son olarak yazılı başvuru sürecinin
uygulamada uzun olmasının yargılamaya olan yansımaları ve çözüm
önerileri ele alınmıştır.</Özetçe>
<Anahtar>Sermaye piyasası, yazılı başvuru, suç</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İmar Planlarının Yargısal Denetimi - I</Başlık>
<Özetçe>İmar planlarının yargısal denetimi, gerek imar mevzuatın
karmaşık yapısı gerekse imar planı olarak adlandırılan idari işlemin
mahiyeti gereği idari yargının sorunlu alanlarından birini teşkil
etmektedir. Çalışmanın amacı, İmar Kanunu’nda düzenlenen imar
planlarının, İdari Yargılama Usulü Kanunu’nda düzenlenen yargısal
denetimi ve bu yargısal denetim sırasında idare hukuku yönünden
ortaya çıkan meseleleri ortaya koymak ve iptal yahut yürütmenin
durdurulması kararının alt ölçekli imar planları ve plana dayalı tesis
edilmiş birel işlemler üzerine olası etkisini değerlendirmektir.</Özetçe>
<Anahtar>Planlama yetkisi, imar planları, idarenin yargısal
denetimi, iptal davası, iptal kararının hukuki sonuçları.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SİYASET KURUMUNUN ORTAK GÜNAHI
YASAMA REFORMU</Başlık>
<Özetçe>İncelemede yasama organının, içinde bulunduğumuz
Cumhuriyet dönemi üçüncü kuşağındaki durumu analiz edilmektedir.
Meclis’in, kendiliğinden işleyen kurumsal reflekse sahip olmaması
ve işlevsel zaafı nedeniyle bir yasama krizinin varlığı tespit
edilmektedir. Bu sorunları aşmak ve millet iradesini sisteme daha
güçlü şekilde aktarmak için yasama reformunun gerçekleştirilmesi
kaçınılmazdır. Bu nedenle söz konusu reform için sorunlar ve çözüm
önerileri sunulmaktadır. Reformun ruhu, genel kapsamı ve yöntemleri
incelemede ortaya konmaktadır.</Özetçe>
<Anahtar>TBMM, meclis, yasama, yasama organı, yasama
reformu, siyaset, demokrasi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVUKATSIZ YARGI REFORMU</Başlık>
<Özetçe>Temel hak ve özgürlüklerin teminatı ve demokratik hukuk
devletinin önkoşulu olan bağımsız ve tarafsız yargının kurucu
unsurlarından olan savunmayı temsil eden avukatlar, adaletin tecellisine
katkıda bulunmak suretiyle toplumsal barışın korunmasına ve
devamına hizmet ederek çok önemli ve kutsal bir görev icra etmektedirler.
Bireylerin hakları kadar, hukukun üstünlüğüne dayalı çağdaş
demokrasinin de her zaman yılmaz savunucuları olan avukatlar ve
barolarımız; Yargı Reformu Stratejisi’nde acaba ne düzeyde ele alınmıştır?
Hükümetin, güven veren ve çağdaş bir adalet sistemi oluşturma
amacıyla öne çıkardığı Yargı Reformu Stratejisi’nin, bu amaca
avukatlar ve barolar açısından ne kadar yaklaştığı ve onlar açısından
ne kadar olumlu nitelikler içerdiği bu çalışmamızda tartışılmıştır.</Özetçe>
<Anahtar>Yargı reformu, yargı reformu stratejisi, Avrupa
Birliği, alternatif çözüm yolları, arabuluculuk, avukatların yargılanması,
Avukatlık Kanunu, avukat.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AMERİKA BİRLEŞİK DEVLETLERİ’NDE
BULUNAN İKİ YIL VE DAHA KISA SÜRELİ HAPİS
CEZASININ YERİNE GETİRİLDİĞİ
CEZA İNFAZ KURUMLARINDA ÖLEN
HÜKÜMLÜ VE TUTUKLULAR İLE
İLGİLİ ARAŞTIRMA</Başlık>
<Özetçe>Amerika Birleşik Devletleri’nde 7.308.200 kişi infaz sistemi
içinde olup bunun 785.556’sı yerel ceza infaz kurumları bulunmaktadır.
Amerika Birleşik Devletleri Adalet İstatistikleri Bürosu
tarafından yayınlanan Özel Rapor’da (Mortality in Local Jails, 2000-
2007); 2000-2007 yılları arasında 300 yerel ceza infaz kurumunda
araşma yapıldığı, 8.110 hükümlü ve tutuklunun hayatını kaybettiği
belirtilmiştir.</Özetçe>
<Anahtar>Ceza infaz kurumu, hükümlü, mahpus, tutuklu,
intihar, hastalık, kaza, zehirlenme, insan öldürme</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA İNSAN HAKLARI MAHKEMESİ
KARARLARI IŞIĞINDA YAŞAM HAKKI</Başlık>
<Özetçe>II. Dünya Savaşı sırasında insanoğlunun tecrübe etmek
zorunda kaldığı hadiseler, yaşam hakkının ne kadar önemli olduğunu
bir kez daha kanıtladı. Avrupa İnsan Hakları Mahkemesi, içtihatları
ile Yüksek Sözleşen Devletlerin Sözleşme’nin 2. maddesi bağlamında
üstlenmiş oldukları negatif ve pozitif yükümlülükleri hatırı sayılır
bir şekilde geliştirdi. Çalışmanın amacı bu gelişimin özet olarak ortaya
konulmasını amaçlamaktadır.</Özetçe>
<Anahtar>Yaşam hakkı, devletin olumlu ve olumsuz
yükümlülükleri, etkin soruşturma yükümlülüğü.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>FUHŞA VE FUHUŞ HAKKINDAKİ
TEMEL TÜRK HUKUK NORMLARINA
GENEL BİR BAKIŞ</Başlık>
<Özetçe>Fuhuş, II. Dünya Savaşı’ndan önce dünya’da bir sağlık
sorunu olarak ele alınırken günümüzde temel olarak cezai bir konu
olma eğilimindedir. Fuhuşla ilgili temel Türk hukuk normları, günümüzde,
dünyada görülen eğilimi yansıtmaktan uzaktır. Fuhşa ve fahişeliğe
karşı etkin bir savaşım verilebilmesi için özellikle fahişeden
hizmet satın alınması cezalandırılmalı ve genelevler kapatılmalıdır.</Özetçe>
<Anahtar>Fuhuş, fahişe, insan sömürüsü, posttravmatik
stres bozukluğu, fahişeliğin sosyalleşmesi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SİVİL İTAATSİZLİK VE MOHANDAS K. GANDHI</Başlık>
<Özetçe>Bireyler, haksızlığa uğradıklarını düşündükleri konularda,
hakkaniyetsizliğin giderilmesi için yasal yolları denedikten sonra sorun
çözümlenmemişse, tepkilerini, şiddete başvurmaksızın; ancak
suç sayılan bir edimi gerçekleştirerek, eylem sonrasında öngörülen
cezayı da hesaba katarak, pasif direnme modeli olan sivil itaatsizlikle
göstermektedirler. Thoreau’nun ortaya attığı “sivil itaatsizlik”
anlayışının yeniden fark edilmesini sağlayan Gandhi, kötülüğe karşı
aktif; ama şiddet unsuru içermeyen pasif direnişi öngören “Satyagraha
Felsefesi”ni oluşturmuştur. Gandhi, Hint halkını sömüren İngilizlerin
insanlık dışı uygulamalarına, şiddete başvurmaksızın itaatsizlik
etmiş; bunun bedeline de katlanmıştır. Birçok kez tutuklanan, açlık
grevleri yapan Gandhi’nin sivil itaatsizliği, zaferlerle taçlanmıştır.
Adaletsizliğe başkaldırının şiddet ve kanla değil de; fikirsel ve barışçıl
eylemlerle olabileceğine tüm dünya şahit olmuştur.</Özetçe>
<Anahtar>Sivil itaatsizlik, pasif direniş, Mohandas K.
Gandhi</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ULUSLARARASI SUÇ OLARAK
KADINA KARŞI CİNSEL ŞİDDET EYLEMLERİ</Başlık>
<Özetçe>Kadın, tarihsel gelişimde erkek tarafından uygulanan şiddetin
konusu olmuştur. Özel olarak tecavüz ve genel olarak kadına
karşı cinsel şiddet eylemleri tüm ulusal hukuk sistemlerinde yasaklanan
eylemler olmuştur. XX. yüzyılın ikinci yarısından itibaren
ırza geçme eylemlerinin jus cogens niteliğine haiz olduklarını görmekteyiz.
Özellikle eski Yugoslavya ve Ruanda Uluslararası Ceza
Mahkemesi’nin kararları ile kadına karşı cinsel şiddet eylemlerine
olan ilgi artmıştır. Biz bu çalışmamızda, Uluslararası Ceza Mahkemesi
Roma Statüsü’nü esas alarak kadına karşı cinsel şiddet eylemlerini
incelemeye çalıştık. Çalışmamızın amacı kadına karşı cinsel şiddet eylemlerinin
unsurlarını ortaya koymaktır.</Özetçe>
<Anahtar>Şiddet, cinsel şiddet, ırza geçme, hamileliğe
zorlama, uluslararası suç.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İLAÇ KULLANIMI SONUCUNDA
DOĞAN ZARARLARDAN
İLAÇ ÜRETİCİSİNİN, ECZACININ VE HEKİMİN
SORUMLULUĞU</Başlık>
<Özetçe>Hastanın ilaç kullanımı sonucu ortaya çıkan zararlarında
dolayı sorumluluk değişik açılardan söz konusu olmaktadır. İlacın klinik
araştırmalarından itibaren üretimi, piyasaya girmesi ve tüketimi
süreçlerindeki hukuka aykırı eylemler nedeniyle, kamu hukuku (idari
ve cezai sorumluluk) ve özel hukuka özgü (hukuksal sorumluluk) sorumluluk
durumları ile karşılaşılabilir. Hukuksal sorumluluk altına girebilecek
özneler sırasıyla, hasta, hastane, ilaç üreticisi, eczacı ve hekim
yer almaktadır.
Makalede, hasta ve hastane dışında kalan ilaç üreticisi, eczacı
ve hekim yönünden ilaç hukukundan kaynaklanabilecek sorumluluklar
genel hatlarıyla incelenmiştir. Ayrıca, ilaçların üretimi, pazarlanması
ve piyasaya sürülmesi süreçlerindeki hukuka aykırı eylemlere
bağlanan idari ve cezai nitelikteki yaptırımlar üzerinde durulmamıştır.
İlaç hukukuna özgü hukuksal sorumluluk durumları, ilaç üretimi
nedeniyle ilaç üreticisi firmanın yarattığı ve tipik ilaç üretimi riskine
bağlı olarak ortaya çıkan istisnai bir sorumluluk türü olarak tehlike
sorumluluğu üzerinde durulduktan sonra; eczacılar yönünden ilaç
hukukuna özgü eczacılık mesleğini yürütmeleri çerçevesinde kusura
dayanan ve dayanmayan sorumluluk durumları ele alınmıştır. Son
olarak da hekimin ilaçla teşhis ve / veya tedavi sürecinde sergilediği
ilaç kusuru nedeniyle hastasına verdiği zararlardan dolayı tazmin yükümlüsü
olması hususunda genel nitelikte görülebilecek bazı önemli
açıklamalar yapılmıştır.</Özetçe>
<Anahtar>Hasta, ilaç hukuku, ilaç üretimi, ilaç endikasyonu,
eczacılık kusuru, hekimin ilaç kusuru, sorumluluk ve tazminat.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK HUKUKUNDA
İŞYERLERİ TOPLU İŞ SÖZLEŞMESİ</Başlık>
<Özetçe>1982 Anayasası toplu iş sözleşmesinin kapsamı ve düzeyi
ile ilgili olarak herhangi bir hükme yer vermeyerek konuyu kanun
koyucunun tercihine bırakmıştır. 2822 sayılı Kanunun gerekçesinde
de açıkça dile getirildiği üzere, bir toplu iş sözleşmesi tek bir işyerini
kapsamak üzere yapılan “işyeri toplu iş sözleşmesi” olabileceği gibi
birden çok işyerini kapsamak üzere yapılan “işyerleri toplu iş sözleşmesi”
şeklinde de olabilir. Kanunun sistemi içinde işyerleri toplu iş
sözleşmelerine ilişkin düzenlemeler de getirilmiştir. İşyerleri toplu iş
sözleşmeleri esasen bir işyeri toplu iş sözleşmesi tipindedir ve aynı
temel esaslara tabidirler. Ancak bazı belirli konularda tek bir işyeri
için yapılacak sözleşmelerde bazı farklılıklar taşımaktadırlar.</Özetçe>
<Anahtar>Toplu iş sözleşmesi, grup iş sözleşmesi,
toplu görüşme, iş hukuku.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>VERGİLENDİRME VE VERGİ ALACAĞININ
CEBREN TAHSİLİ SÜREÇLERİNDE TESİS
EDİLEN İŞLEMLERİN AYRILABİLİR İŞLEM
TEORİSİ ÇERÇEVESİNDE YARGISAL DENETİMİ</Başlık>
<Özetçe>Vergi alacağının doğumu ve tahsili süreçlerinde tesis edilen
işlemler temel hakları doğrudan etkileyebilecek nitelik taşıdıkları
için idari yargı denetiminin etkinliği bu konuda oldukça önemlidir.
Söz konusu etkinlik ayrılabilir işlemler teorisi aracılığı ile iptal davalarına
konu edilebilecek idari işlemlerin sayısının arttırılması ile gerçekleştirilebilir.
Ancak Danıştay’ın istikrara ulaşmış uygulamasında ayrılabilir
işlemler teorisi ile ilgililere idari işlemin dava edilebilmesi yönünde
ilgililerine tanınan hakkı daraltıcı biçimde yorumlandığı görülmektedir.
Bu çalışmada vergi borcu yahut alacağının ortaya çıkması
ve tahsili süreçlerinde tesis edilen işlemlerin ayrılabilir işlemler teorisi
sayesinde iptal davasına konu edilebilirlikleri tartışılmak amaçlanmaktadır.</Özetçe>
<Anahtar>İdari işlem, ayrılabilir işlem teorisi, idarenin
yargısal denetimi, hukuk devleti, vergi uyuşmazlıkları</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVUKATLIK KANUNU M. 35/A’NIN
ALTERNATİF UYUŞMAZLIK ÇÖZÜM YOLLARI
ÇERÇEVESİNDE İRDELENMESİ VE
BİR DÜZENLEME ÖNERİSİ</Başlık>
<Özetçe>Av. K. m. 35/A ile getirilen düzenlemeyle, mahkemelerin
iş yükünün azaltılması amaçlanmaktadır. Buna göre, avukatlar dava
açılmadan veya dava açılmış olup da henüz duruşma başlamadan
önce kendilerine intikal eden iş ve davalarda, tarafların kendi iradeleriyle
istem sonucu elde edebilecekleri konulara inhisar etmek kaydıyla,
müvekkilleriyle birlikte karşı tarafı uzlaşmaya davet edebilirler.
Karşı taraf bu davete icabet eder ve uzlaşma sağlanırsa, uzlaşma konusunu,
yerini, tarihini, karşılıklı yerine getirmeleri gereken hususları
içeren tutanak, avukatlar ile müvekkilleri tarafından birlikte imza altına
alınır. Bu tutanaklar İcra ve İflâs Kanunu’nun 38. maddesi anlamında
ilâm niteliğindedir.</Özetçe>
<Anahtar>Alternatif uyuşmazlık çözümleri, arabuluculuk,
uzlaşma, avukat, ilâm.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İSİM VE SOYİSİM HAKKININ
AVRUPA İNSAN HAKLARI SÖZLEŞMESİ
KAPSAMINDA KORUNMASI</Başlık>
<Özetçe>İsim ve soyisim, İnsan Haklar Avrupa Sözleşmesi ile korunan
haklar kategorisine nasıl girmiştir? Özellikle, İnsan Hakları Mahkemesi,
isim ve soyismin korunmasına ne kadar önem vermektedir ?
Strasbourg Hakimi’nin bu ikinci soruya vereceği iki cevap makalenin
her iki baslığını oluşturmaktadır. Gerçekten de, birinci bölümde, isim
ve soyisim hakkı, Sözleşme’nin 8. maddesi ile güvence altına alınan
özel ve aile yaşamının bir parçası olarak ele alınmaktadir. Bu bölüm
altında, ismi muhavaza etme ve özgürce seçebilme hakları İnsan
Hakları Mahkemesi’nin içtihatları ışığında ve Türk ve Fransız hukukuyla
karsilaştırmalı bir sekilde incelenmektedir. İsim ve soyismin
korunmasının 14. madde anlamında ayrımcılık yasağının bir parçası
olması ise ikinci bölümün konusunu oluşturmaktadır. Bu bölümde,
isim ve soyisim konusunda devletlerin positif yükümlülükleri ve
geniş kabul edilebilecek taktir yetkileri incelenmektedir. Sonuç olarak,
İnsan Hakları Mahkeme’sinin olumlu birçok kararına ve Avrupa
Konseyi’nin organlarının çabalarına rağmen, ismin seçimi ve çocuklara
geçmesi konusunda cinsiyete dayalı ayrımcılık hala, Türkiye dahil,
birçok üye ülkenin pratiğinde ve mevzuatında bulunmaktadır.</Özetçe>
<Anahtar>Avrupa İnsan Hakları Mahkemesi, isim,
soyisim, ayrımcılık, özel yaşam, pozitif yükümlülük ve takdir yetkisi.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ABD FEDERAL MAHKEMELERİNİN SINIRLARDA
BİLGİSAYAR ARAMALARINA İLİŞKİN KARARLARI VE
DEĞERLENDİRMELER*</Başlık>
<Özetçe>ABD Anayasası arama, elkoyma ve yakalama işlemlerine
karşı kişilere güvenceler sağlar. Madde genel olarak devlet görevlilerinin
yerine getireceği bu işlemler için, hakimden karar alınmasını, kararın
da hem bir makul sebebe dayanmasını hem de yapılacak işlemlerin
kapsamını belirginleştirmesini; ayrıca bu işlemlerin makul olarak
yürütülmesini öngörmektedir.
Ek 4. maddenin aradığı karar zorunluluğuna Yüksek Mahkeme
kararları ile istisnalar getirilmiştir. Sınır aramaları da bunlardan olup
kual olarak hakim kararı gerekmez. Bir şüphe olmasa da rutin aramalar
yapılabilir. Ancak rutini aşan aramalar için makul şüphe gerekir.
Sınırlarda bütün bagaj eşyası rutin aramaya tabi olduğu gibi dizüstü
bilgisayarlar ve elektronik cihazların aranması da aynı kurallara
tabidir. Federal mahkemelerin kararlarına göre bu aramalar için hakim
kararı gerekmez. Hiç şüphe olmasa da arama yapılabilir, alıkonulabilir,
kopyalama yapılabilir. Bu konuya ilişkin doğrudan bir yasal düzenleme
yoktur.
Yasal düzenlemelere görülen zaruret nedeniyle Kongre’ye sunulan
ve sınırlarda bilgisayar aramalarının kapsamı ve yöntemlerini
konu alan tasarıların amacı, bu aramaları daha objektif hale getirmek
ve kişilerin bilgilerinin keyfi olarak kopyalanmasını önlemek ve
alınan bilgilerin yargılamada kullanılma şeklini ve imha usullerini belirlemektir.</Özetçe>
<Anahtar>ABD hukuku, ek 4. madde, sınır aramaları,
bilgisayar, rutin arama, makul sebep, makul şüphe, elkoyma, gizlilik
hakkı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BEYAZ PERDEDE
KARA BİR DÖNEMİN GÖLGESİ:
MODERNİTE VE HOLOKOST’U
SİNEMA ARACILIĞIYLA ANLAMAK</Başlık>
<Özetçe>II. Dünya Savaşı döneminde Avrupa, tanımlanması zor
acılara tanıklık etmiştir. Bunun en açık örneğini Nazi Almanya’sının
yönetimi altında gerçekleştirilen soykırım yani, holokost oluşturur.
Holokost ancak modern dönemlerde görülebilecek bir yıkımdır. Böylesine
bir yıkımı bir daha yaşamamak için ise onun nedenlerini ile sorumlularını
araştırmak ve en önemlisi yaşananları anlamaya çalışmak
gerekir. Bu arayışta pek çok sinema eseri yolumuza ışık tutmaktadır.
Bu çalışma, holokosta ilişkin sayısız film arasından seçilen örnekler
üzerinden daha aydınlık bir gelecek için yapılan bir anlamlandırma
çabasının ürünüdür.</Özetçe>
<Anahtar>Holokost filmleri, modernite, Nazi Almanyası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SOSYAL PSİKOLOJİ BAKIŞ AÇISINDAN
ÇOCUK VE ERGENLERDE SUÇLU DAVRANIŞ
GELİŞİMİ</Başlık>
<Özetçe>Gelişmiş ya da gelişmekte olan birçok ülke, saldırgan ve
şiddet davranışı gösteren çocuk ve ergenler sorununu deneyimlemektedir.
Sosyal psikoloji kuramları bağlamında, çocuklar ve ergenlerde
suç ve suçlu davranış nedenlerini ve hangi durumsal etmenlerin
bunları tetiklediğini belirlemek önemlidir. Bu çalışma, Sosyal Psikoloji
disiplini merceği altında çocuklukta ve ergenlikte anti sosyal
davranış gelişimi ve risk ölçme modellerini incelemek ve tartışmak
amacıyla hazırlanmıştır.</Özetçe>
<Anahtar>Anti sosyal davranış, ergen, psikoloji</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ÇEVRE HUKUKU AÇISINDAN STRATEJİK
ÇEVRESEL DEĞERLENDİRME</Başlık>
<Özetçe>Stratejik çevresel değerlendirme (SÇD), çevresel mülâhazaların
plan, politika ve programların hazırlanması ve kabulü aşamasına
dahil edilerek bu aşamalarda dikkate alınmasını mümkün kılan
bir süreçtir. Stratejik çevresel değerlendirmenin hedefi, sürdürülebilir
bir kalkınmayı teşvik ışığında çevrenin yüksek bir seviyede korunmasını
sağlamak ve çevresel gereklerin plan, politika ve programların
hazırlanması ve kabulü aşamasına dahil edilmesine katkıda bulunmaktır.
İlk kısmında stratejik çevresel değerlendirmenin kavramsal
çerçevesi ve tarihsel gelişimi ortaya konan çalışmamızda, daha sonra
Espoo Protokolü kısaca ele alınmış, bunu takiben Avrupa Birliği’nin
Stratejik Çevresel Değerlendirme Yönergesi ayrıntılı bir şekilde analiz
edilmiş ve son olarak da Türk çevre hukuku açısından kısa bir değerlendirme
yapılmıştır.</Özetçe>
<Anahtar>Stratejik çevresel değerlendirme, Espoo
Protokolü, AB Stratejik Çevresel Değerlendirme Yönergesi (2001/42/
AT), Türk çevre hukuku .</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>BİR HUKUKA UYGUNLUK NEDENİ OLARAK
HABER VERME HAKKININ YAZILI BASIN
YOLUYLA İŞLENEN HAKARET SUÇLARI
AÇISINDAN DEĞERLENDİRİLMESİ</Başlık>
<Özetçe>Çalışmamızın konusu, 5237 sayılı TCK’nın, “Şerefe Karşı
Suçlar” başlığı altında ve 125. maddesinde düzenlenmiş bulunan “hakaret
suçu”dur.
Çalışmamız iki bölümden oluşmaktadır. İlk bölümde hakaret
suçunun genel yapısı, ikinci bölümde ise, hukuka uygunluk nedeni
kavramı ve özellikle de yazılı basın yoluyla işlenen hakaret suçlarında
“Haber Verme Hakkı” ve 5187 sayılı Basın Kanunu’nda yer alan cezai
sorumluluğun esas ve türü üzerinde durulmuştur. Bu anlamda, basın
özgürlüğü ve basının görevlerine de kısaca değinmek bir zorunluluk
olmuş, ilgili oldukça anlatılan hususlara ilişkin Yargıtay kararlarına da
yer verilmeye çalışılmıştır.</Özetçe>
<Anahtar>Hakaret suçu, basın özgürlüğü, Basın Kanunu.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İDARİ USUL İLKELERİNİN YÖNETİM
HUKUKUMUZ AÇISINDAN DEĞERİ</Başlık>
<Özetçe>İdarenin yerine getireceği hizmetlerde veya alacağı kararlarda
bireyin önceden haberdar edilmesi ve bu faaliyetlerin yapılmasına
katılımının mümkün kılınması, demokratik devletin bir gereği
olan idareye katılımı sağlar. Bunun yanında idari işlemlerin gerekçeli
olması, bireylere yargı öncesi savunma hakkı tanınması gibi usul
ilkeleri sayesinde ilgililer, yargı makamının önüne gitmeden önce de
kendilerini hukuken koruma imkanına sahip olurlar. Bu ise hukuk
devleti ile yakından ilgilidir.</Özetçe>
<Anahtar>İdari usul, idari usul kanunu, bilgi edinme
hakkı, demokrasi, hukuk devleti.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>ADİL YARGILANMANIN BİR UNSURU OLARAK
“SUSMA HAKKI”</Başlık>
<Özetçe>Temel hak ve özgürlüklerin etkili bir biçimde korunmasını
sağlamak için bu hak ve özgürlüklerin hukuki metinlerde sayılması
yeterli değildir. Aynı zamanda, bu hak ve özgürlüklerin korunması
amacına yönelik olarak birtakım temel usul güvencelerine de yer
verilmesi gerekir. Bu nedenle adil yargılanma hakkı, temel usul güvenceleri
ile birlikte batı hukuk sistemlerinin ayrılmaz bir parçasını
oluşturmaktadır. Susma hakkı ise bu bütünün içinde adil yargılanma
hakkının bir unsuru olarak savunma hakkı bakımından önemli bir yer
teşkil etmektedir. Susma hakkı bulunmayan savunma hakkı eksiktir.
Susma hakkının çalıştırılmadığı bir yargılamada da adil bir yargılamadan
söz edilemeyecektir. Adil bir yargılama, bu kapsamdaki hakların
azami seviyede yerine getirilmesi ile mümkündür. Bu bakımdan susma
hakkı sanığı koruyan ve gerçeği öğrenmek için her türlü yöntemin
kullanılmadığı bir yargılamayı garanti etmektedir. Ancak susma
hakkı adil yargılanma içinde mutlak değildir.</Özetçe>
<Anahtar>Susma hakkı, ceza hukuku, insan hakları,
adil yargılanma, savunma hakları.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MÜLKİYET HAKKININ KAPSAMI,
SINIRLANDIRMA NEDENLERİ VE
ŞARTLARI AÇISINDAN
1982 ANAYASASI VE AVRUPA İNSAN HAKLARI
SÖZLEŞMESİ: KARŞILAŞTIRMALI BİR ANALİZ</Başlık>
<Özetçe>Bu çalışmada, Türk hukukunun ve Avrupa İnsan Hakları
Mahkemesi’nin mülkiyet hakkına bakışını yansıtabilmek ve aradaki
farkları gösterebilmek amacıyla, 1982 Anayasası ve İnsan Haklarının
ve Temel Özgürlüklerin Korunmasına Dair Avrupa Sözleşmesi’ne
Ek 1 No.’lu Protokol’ün 1. maddesi kapsamında mülkiyet hakkının niteliği,
sınırlandırma şartları ve nedenleri karşılaştırmalı olarak incelenmiştir.
Çalışma göstermiştir ki 1982 Anayasası’nın ve Sözleşme’nin
mülkiyet hakkına bakışı (aradaki büyük benzerliklere rağmen) önemli
farklılıklar da gösterebilmektedir. Bu kapsamda hem mülkiyet hakkının
niteliği, hem de mülkiyet hakkının sınırlandırma nedenleri ve
şartları açısından önemli farklılıklar mevcuttur. Bu farklılığın temel
nedeni Türk ve Avrupa hukukunda mülkiyet hakkının tarihsel süreç
boyunca gelişimidir.
Her ne kadar Sözleşme, 1982 Anayasası’nın 90. maddesi gereği
Türk hukukunda doğrudan uygulanabilir olsa da Sözleşme’nin mülkiyet
hakkına bakışı Avrupa İnsan Hakları Mahkemesi’nin içtihatlarıyla
şekillendiği için, Türk yargısının ve idari makamların Sözleşme’yi
ve Ek 1 No.’lu Protokol’ü Türk hukukunda doğrudan uygulama konusunda
çekimser davrandıkları görülmektedir.</Özetçe>
<Anahtar>Mülkiyet, AİHM, AİHS, mülkiyet hakkının
korunması, mülkiyet hakkının sınırlandırılması.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUK TARİHİMİZE MÜTEVAZI BİR KATKI:
BEKİR BEHLÜL BEY’İN
“MÜLAHHAS TARİH-İ İLM-İ HUKUK”
BAŞLIKLI MAKALELER DİZİSİ</Başlık>
<Özetçe>Bekir Behlül Bey, sonradan İzmir Barosu adını almış Aydın
Dava Vekilleri Cemiyeti’nin ilk başkanıdır. Hukuk tarihinin ne denli
önemli bir yeri haiz olduğunu 1324 (1908-1909) yılında görmüş ve Mülahhas
Tarih-i İlm-i Hukuk’u yazmıştır. Bu nedenle, makalemizde öncelikle
Bekir Behlül Bey’in biyografisine yer verdik ve ardından makalelerinin
transkripsiyonunu okuyucuya sunduk.</Özetçe>
<Anahtar>Hukuk tarihi, Bekir Behlül Bey, İzmir Barosu,
Roma hukuku, eski Yunan hukuku</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>Türkiye’de Hukuk Fakülteleri ve
Hukuk Eğitimi</Başlık>
<Özetçe>Bu makalede, hukuk fakültelerinin bulunduğu iller, öğrenci
kontenjanları, en düşük ve en yüksek puanları, öğrenci ve öğretim
üyeleri ile mezun sayıları hakkında ve barolara kayıtlı avukatların
sayıları hakkında elde edilen istatistikler ışığında; Türkiye’de hukuk
fakültelerinin ve hukuk öğretiminin durumu analiz edilmiştir.</Özetçe>
<Anahtar>Hukuk fakültesi, hukuk öğretimi, avukat.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TUTUKLAMA PARADOKSU</Başlık>
<Özetçe>Bu makalede tutuklama siyasetinin de facto uygulamasının
ne derece makul olduğu mukayeseli pencereden irdelenmektedir.</Özetçe>
<Anahtar>Tutukluluk, adli kontrol, makullük, etik davranış,
adil yargılanma hakkı</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SUÇTA VE CEZADA KANUNÎLİK İLKESİ
VE ANAYASA MAHKEMESİ KARARLARI
KARŞISINDA YAPTIRIMSIZ KALAN BAZI
SUÇLAR</Başlık>
<Özetçe>Türk Ceza Kanunu’nun ilk 75 maddesinde, ceza hukukunun
temel ilkeleri ışığında kanunun uygulama alanı, suçta ve cezada
kanunilik ilkesi, ceza sorumluluğunun esasları gibi ceza hukukunun
genel hükümleri düzenlenmiş, 5. madde ile 765 sayılı TCK’nın 10.
maddesinin aksine genel hükümler özel ceza yasaları yönünden de
geçerli kılınmış, bu konudaki ayrıksı düzenlemeler örtülü şekilde kaldırılmıştır.
Yüzlerce özel yasadaki ceza kanununun genel hükümlerine
aykırı düzenlemeler TCK’nın 5. maddesi yürürlüğe girmeden uyum
amacıyla 5728 sayılı Kanun ile değiştirilmişse de gerekli uyum değişiklikleri
yapılamadığından kanunilik ilkesi gereği bazı özel yasalardaki
suçlar yaptırımsız hale gelmiş, bazı yasalarda yer alan
hükümler ise Anayasa’nın “hukuk devleti”, “suç ve cezada kanunilik/
belirlilik”, “ceza sorumluluğunun şahsiliği” ilkelerine aykırı
olduğu gerekçesiyle Anayasa Mahkemesi kararlarıyla iptal edilmiştir.</Özetçe>
<Anahtar>Ceza hukukunun genel hükümleri, suçta ve
cezada kanunilik ve belirlilik ilkesi, hukuk devleti, ceza sorumluluğunun
şahsiliği, idarenin düzenleyici işlemleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HAK VE MENFAATLER ÜZERİNE BİR İNCELEME</Başlık>
<Özetçe>Bu çalışmada hak ve menfaat kavramları üzerine temel
olarak hukuk felsefesi ve hukuk sosyolojisi ile ekonomik açıdan bir
sorgulama yapılmış, hak ve menfaat ihlalleri ortaya konarak, hak ve
menfaat arasındaki geçiş irdelenmiştir.</Özetçe>
<Anahtar>Hak, menfaat, hukuk felsefesi-hukuk sosyolojisi
açılımı, ekonomik boyut.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HUKUKTA
BİLİMSEL YAKLAŞIMIN ÖNEMİ</Başlık>
<Özetçe>Sosyal bir bilim olarak hukuk, doğa bilimleri alanında olduğu
gibi bilimsel bir yaklaşımı zorunlu kılar. Bu çalışmada, hukuk
alanında bilimsel yaklaşımın gereklerine kısaca değinilmesi ve bu
bağlamda uygulamada ortaya çıkan sorunlara atfen kimi temel eksikliklere
yer verilmesi öngörülmektedir. Konuya hukuk biliminin geneli
itibariyle yaklaşılmakla birlikte, ele alınan kısıtlı sayıdaki örnekten
hareketle, durum idare hukuku bakımından da çok kısa biçimde
değerlendirilmektedir. Çalışmada hukuk biliminde (idare hukuku alanına
vurgu yapılarak) eleştiri gereksinimi ve kavramsal arınma zorunluluğu
ile hukukta analitik bakış açısının önemi üzerinde durulmaktadır.
Dahası, bilimsel yaklaşımın mutlaka gerçekliği kavraması gerektiği
ayrıca vurgulanmaktadır. Çalışma, genel hukuk bilgisine sahip
olanlara hitap edecek biçimde kurgulanmıştır.</Özetçe>
<Anahtar>Bilimsel yaklaşım, analitik düşünce, hukukta
eleştiri, hukuksal irdeleme, hukuksal yaklaşım.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TÜRK HUKUKUNDA ÇOCUKLARIN CEZAİ
SORUMLULUĞU ve
YARGILANMALARINDAKİ ÖZELLİKLER ÜZERİNE
BİR İNCELEME</Başlık>
<Özetçe>Ceza hukukunda bir kişinin cezai sorumluluğunun bulunabilmesi
için isnat yeteneğinin bulunması gerekir. Bilindiği gibi ceza
hukukunda isnat yeteneğini etkileyen bazı haller söz konusudur. Örneğin
yaş küçüklüğü, akıl hastalığı ve sağır dilsizlik, isnat yeteneğini
etkileyen hallerdendir. Bu çalışmada, isnat yetenekleri yönüyle cezai
sorumlulukları konusunda diğer kişilerden farklılık gösteren çocukların
cezai sorumlulukları incelenmiştir. Bu kapsamda çocuk kavramı,
çocuklara ilişkin 5237 sayılı TCK’nın ilgili hükümleri, 5271 sayılı
CMK’nın ilgili hükümleri ile 5395 sayılı Çocuk Koruma Kanunu’nda
yer alan çeşitli hükümlere açıklık getirilecektir. Bu şekilde bu kişilerin
cezai sorumluluklarının incelenmesinin ardından bu kişilerin işlediği
suçların soruşturulmasında, kovuşturulmasında ve cezalarının infazında
farklılık arz eden hususlar ele alınarak bu husustaki kanaatler
ortaya konulacaktır. Yapılan açıklamalar sonucunda varılan kanaatler
bir sonuç yazısına bağlanarak çalışma bitirilecektir.</Özetçe>
<Anahtar>Yaş küçüklüğü, çocuk, isnat yeteneği, cezai
sorumluluk, güvenlik tedbirleri.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>REKABET KURULU’NUN
DENETİM YETKİSİNİ KULLANMA ARAÇLARI
-Geçici Tedbir, Bilgi İsteme ve
Yerinde İnceleme Kararları-</Başlık>
<Özetçe>4054 sayılı Rekabetin Korunması Hakkında Kanun’un
(bundan sonra Kanun olarak anılacaktır) 20. maddesiyle Anayasa’nın
167. maddesi uyarınca Rekabet Kurumu kurulmuş ve rekabet ortamının
tesisi, korunması ve Kanun’un uygulanmasının izlenmesi ile
görevlendirilmiştir. Rekabet Kurumu’na, rekabet düzeninin sağlanması
ve korunması görevini ifa edebilmesi için geniş düzenleme ve
denetleme yetkileri tanınmıştır. Kanun’un 9/4. maddesinde düzenlenen
“Geçici Tedbir”, 14. maddesinde düzenlenen “Bilgi İsteme” ve
15. maddesinde düzenlenen “Yerinde İnceleme” kararları, Rekabet
Kurulu’nun denetim yetkisini kullanmasının en etkin araçlarıdır. Kurul
bu yetkilerini (geçici tedbir kararı hariç olmak üzere), sadece “İnceleme
ve Araştırma Usulü” başlığı altında düzenlenen faaliyetleri yürütürken
değil; muafiyet, birleşme veya devralma, işlemlerine izin
verilmesi ya da menfi tespit gibi diğer incelemelerini yürütürken de
kullanabilir. Kurul’un yukarıda anılan kararlarla kullanacağı denetim
yetkisinin teminatını, Kanun’un 16 ve 17. maddelerinde düzenlenen
idari para cezaları oluşturur.</Özetçe>
<Anahtar>Rekabet Kurulu, geçici tedbir, bilgi isteme,
yerinde inceleme, idari para cezası.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>İPTAL EDİLMİŞ YABANCI HAKEM
KARARLARININ TANINMASI VE TENFİZİ</Başlık>
<Özetçe>Amsterdam İstinaf Mahkemesi, Yukos Capital şirketinin
Rosneft’e karşı açtığı davada, Rus mahkemesi tarafından iptal edilmiş
olan hakem kararının tenfizine karar vermiştir. Ancak Yabancı
Hakem Kararlarının Tanınması ve Tenfizi Hakkındaki New York Sözleşmesi
m.V/f.1 (e) bendi, yabancı bir hakem kararının tahkim yeri ülkesinde
iptal edilmiş olmasını bir tenfiz engeli olarak düzenlemiştir.
Amsterdam İstinaf Mahkemesi tarafından verilen bu karar ile, iptal
edilmiş yabancı hakem kararlarının New York Sözleşmesi çerçevesinde
tanınması ve tenfizinin mümkün olup olmadığı tartışması yeniden
gündeme gelmiştir. Bu tartışma, özellikle son otuz yıldır mahkemeleri
ve doktrini meşgul etmektedir. Bu yazının amacı, bu konuyu Amsterdam
İstinaf Mahkemesi’nin verdiği “Yukos” kararını esas alarak
incelemektir.</Özetçe>
<Anahtar>Yabancı hakem kararı, iptal, tanıma, tenfiz,
New York Sözleşmesi, kamu düzeni, hakimlerin bağımsızlığı ve tarafsızlığı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SUÇLARIN SUÇU: SOYKIRIM</Başlık>
<Özetçe>Tarihin başlangıcından beridir insanlık çeşitli Kartaca’nın
yok edilmesi veya Haçlı Seferleri esnasında işlenen insanlık dışı suçlar
gibi çeşitli grupların uğradığı zulümlere tanıklık etmiştir. Fakat otorite
kavramının, şiddet tekelini elinde tutan modern devletine geçmesi
ile insanlık II. Dünya Savaşı’nda “holocaust” adı verilen en kötü kabuslarından
birisini yaşamıştır. Müteakiben uluslararası toplum, bu
durum ile mücadele edebilmek için uluslararası kamu hukukunun
odağından bu eylemleri suç haline getirmek zorunda kalmıştır.
Bu çalışma, soykırım suçunun tanımını uluslararası ceza hukuku
ve 5237 sayılı Türk Ceza Kanunu’nun perspektiflerinden yapmak üzerine
odaklanmıştır. Ayrıca çalışmamızda suç olarak tanımlanan soykırım
ile ilgili Uluslararası Adalet Divanı ve ad hoc mahiyetteki bir kısım
uluslararası ceza mahkemelerinin kararları üzerine de eğilinmeye
çalışılacaktır.</Özetçe>
<Anahtar>Soykırım, Birleşmiş Milletler, Soykırım Sözleşmesi,
5237 sayılı Türk Ceza Kanunu, soykırım suçunun unsurları,
Uluslararası Adalet Divanı, Uluslararası Ceza Mahkemesi, ad hoc
mahiyette uluslararası ceza mahkemeleri (Ruanda, Eski Yugoslavya
[Bosna]) .</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>MÜDAFİLİĞE İLİŞKİN BİR DEĞERLENDİRME:
DEĞİŞEN KANUNLAR, DEĞİŞMEYEN SONUÇ</Başlık>
<Özetçe>Bu makalede, çeşitli kaynaklardan elde edilen istatistikler
ışığında İstanbul’da ceza davalarındaki müdafiliğe erişim konusu
ele alınmıştır. Elde edilen veriler avukatla temsil oranının düşüklüğünü
ve dolayısıyla mevcut müdafilik politikasının etkisizliğini ve
CMK’da 2005’te yapılan değişiklikten beri herhangi bir ilerleme olmadığını
göstermektedir.</Özetçe>
<Anahtar>Müdafilik, ceza muhakemesi usulü, sanık,
adalet sistemi, adil yargılanma hakkı, baro, haklar, adalet, politika.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>SIRF ASKERİ SUÇLAR VE CEZA HUKUKUNDAKİ
SONUÇLARI</Başlık>
<Özetçe>Genel suçlar, ülkesinde yaşayan devlete karşı, bir ferdin
yerine getirmekle yükümlü olduğu genel itaat yükümlülüğünün ihlal
edilmesini ifade ettiği halde, sırf askeri suçlar sadece askeri hizmet
ve görevin yüklemiş olduğu özel itaat zorunluluğuna karşı gelinmesini
ifade etmektedir. Sırf askeri suçları, genel suçlardan ayırt etmeye
yarayan ölçütlerden en başta geleni, askeri hizmet ve görevin ihlalidir.
Makalede, askeri suçlardan, özellikle kamusal niteliği oldukça
ağır basan sırf askeri suçlar incelenmiştir.</Özetçe>
<Anahtar>Sırf askeri suç, askeri suç, ceza hukuku, Askeri
Ceza Kanunu, askerlik hizmetinin gerekleri</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>HABERLEŞMENİN GİZLİLİĞİNİ İHLAL SUÇU</Başlık>
<Özetçe>5237 sayılı TCK’nın ikinci kitabının “Kişilere Karşı Suçlar”
başlığını taşıyan ikinci kısmının “Özel Hayata ve Hayatın Gizli Alanına
Karşı Suçlar” başlıklı dokuzuncu bölümünde “Haberleşmenin Gizliliğini
İhlal” (TCK m. 132); “Kişiler Arasındaki Konuşmaların Dinlenmesi
ve Kayda Alınması” (TCK m. 133); “Özel Hayatın Gizliliğini İhlal” (TCK
m. 134); “Kişisel Verilerin Kaydedilmesi” (TCK m. 135); “Verileri Hukuka
Aykırı Olarak Verme veya Ele Geçirme” (TCK m. 136) ve “Verileri
Yok Etmeme” (TCK m. 138) suçları düzenlenmiştir.
Çalışmamızın konusu TCK m. 132’de düzenlenen “Haberleşmenin
Gizliliğini İhlal” suçudur. Çalışma bu eksende gelişecektir. Ancak,
dokuzuncu bölümdeki suçları birbirinden tamamen ayırmayı hukuk
tekniği açısından doğru bulmadığımızdan, suçlar arasındaki benzerliklere
ve farklılıklara da yeri geldikçe değinme gereği duyulmuştur.
Özellikle, haberleşmenin gizliliğinin ihlali suçu değerlendirilirken,
765 sayılı TCK’daki ve karşılaştırmalı hukuktaki düzenlemelere
de değinilmiş, özel hayata karşı işlenen suçların değişik hukuk düzenlerindeki
görünümlerine değinilmiştir.</Özetçe>
<Anahtar>Haberleşmenin gizliliği, TCK m. 132, özel
hayata karşı suçlar.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KASTEN ÖLDÜRMENİN
İHMALİ DAVRANIŞLA İŞLENMESİ
“Türk Ceza Kanunu 83. Madde”</Başlık>
<Özetçe>Makale Türk Ceza Kanunu’nun 83. maddesinde yer alan
kasten adam öldürmenin ihmal suretiyle işlenmesi suçu hakkında ayrıntılı
bilgi içermektedir. Makalede suçun tüm unsurları tek tek incelenmekte
ve ayrıca günlük hayattan suç ile ilgili örneklere de yer verilmektedir.
Özellikle hekimler ve aile bireylerinin ihmalinin hangi durumlarda
kasten yapılmış olarak sayılacağı konusuna da konuya açıklık
getirilmektedir.</Özetçe>
<Anahtar>Adam öldürme, kast, ihmal, taksir, garantörlük,
Türk Ceza Kanunu m. 83, hekim.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>Özelleştirme Uygulamalarında
Yolsuzluk ve
Alınması Gereken Önlemler</Başlık>
<Özetçe>Özelleştirmenin gerekçelerinden birisi kamu işletmelerinin
özel sektöre devredilerek yolsuzluğun ortadan kaldırılmasıdır.
Ancak bu gerekçe, yolsuz bir şekilde özelleştirmenin kılıfı olamaz.
Özelleştirme uygulamalarında yolsuzluğa karşın etkin savaşım verilebilmesi
amacıyla hukuk, ekonomik ve kamu yönetimi alanında köklü
önlemlerin alınması gerekmektedir. Ayrıca, özelleştirmeyi iptal eden
yargı kararlarına da zamanaşımı olmaksızın uyulması gerekir.</Özetçe>
<Anahtar>Özelleştirme, yolsuzluk, yargı kararlarına
uyum, ihale, etik kurallar.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>AVRUPA İNSAN HAKLARI MAHKEMESİ
KARARLARI IŞIĞINDA EĞİTİM HAKKI</Başlık>
<Özetçe>Eğitim hakkı, günümüz dünyasında en vazgeçilmez
haklardan birisi olarak öne çıkmaktadır. Avrupa İnsan Hakları
Sözleşmesi’nin temel metnince korunmayan bu hak, Sözleşme’ye ek
1 No.’lu Protokol’ün 2. maddesince kısmen de olsa garanti altına alınmıştır.
Çalışmamız Strasbourg Mahkemesi’nin içtihatları ışığında ilgili
hakka dair kabul edilen korumanın muhtevası ve kapsamını ortaya
koymayı amaçlamaktadır.</Özetçe>
<Anahtar>Eğitim hakkı, devletin pozitif yükümlülüğü,
ebeveynlerin tercihi, çoğulculuk.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KAMU HİZMETLERİNİN GÖRÜLÜŞ USULLERİNDEN
RUHSAT (LİSANS, İDARİ İZİN, YETKİLENDİRME)
YÖNTEMİ VE DÜZENLEYİCİ VE DENETLEYİCİ
KURUMLARIN LİSANS KONUSUNDAKİ YETKİLERİNİN
DANIŞTAY KARARLARI ÇERÇEVESİNDE
DEĞERLENDİRİLMESİ</Başlık>
<Özetçe>Kamu hizmetlerinin görülüş usulleri arasında yer alan lisans
yönteminin avantajlı olabilmesi, lisansların hangi şartlarda ve
nasıl verildiği ve düzenleyici ve denetleyici kurumların lisans konusunda
sahip olduğu yetkilerin nasıl kullanıldığına bağlıdır. Bu yetkiler,
hukuk devleti ilkesi ile kamu düzeni ve kamu hizmetlerinin gereklerine
göre kullanılmalıdır.</Özetçe>
<Anahtar>Kamu hizmeti, lisans, idari izin, yetkilendirme,
ruhsat yöntemi, düzenleyici ve denetleyici kurumlar, kazanılmış
hak.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TESELSÜL KARİNESİ</Başlık>
<Özetçe>Teselsül, birden çok borçlunun alacaklıya karşı aynı borcun
tamamını yükümlendikleri veya birden çok alacaklının tek bir
borcu istemeye haklı olduğunu gösteren durum olarak tanımlanmaktadır.
Teselsül sadece yasadan ya da hukuki işlemden kaynaklanabilir.
Türk hukukunda adi işler bakımından teselsül bir istisna iken,
ticari işler için teselsül karinesi benimsenmektedir.</Özetçe>
<Anahtar>Teselsül, karine, ticari iş, müteselsil borçluluk,
müteselsil alacaklı.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>KATI ATIK BERTARAF HİZMETLERİNİN ÖZEL
KİŞİLERE GÖRDÜRÜLMESİ</Başlık>
<Özetçe>Mahalli müşterek nitelikteki ihtiyaçlardan biri olan katı
atık bertaraf hizmetleri doğrudan belediyeler tarafından görülebileceği
gibi, belediyenin yakın gözetim ve denetimi altında özel kişilere
de gördürülebilir. İşbu makalenin konusu ve amacı katı atık bertaraf
hizmetinin özel kişilere gördürülmesinde kullanılabilecek yöntemleri,
bu hususta uygulamada karşılaşılan bazı hukuksal sorunları ve çözüm
önerilerini ortaya koymaktır.</Özetçe>
<Anahtar>Katı atık bertaraf hizmetleri, imtiyaz sözleşmesi,
özel hukuk sözleşmesi, yap-işlet-devret, belediye şirketleri,
kamu-özel işbirliği, Kamu İhale Kanunu, Devlet İhale Kanunu.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Hukuk</Etiket>
<Başlık>TAKİP HUKUKUNDA
“NAFAKA BORCUNU ÖDEMEME” SUÇU
(İİK Madde 344)</Başlık>
<Özetçe>Bu çalışmada, nafaka borcunu ödememe suçunun unsurları,
yargılama aşaması, usulü ve takibi ile bu suçtan dolayı hükümlülük
kararı verilmesinden sonra ve hükmedilen ceza infaz oluncaya
kadar işleyecek olan nafakaların ödenmemesi konuları; doktrin görüşleri
ve yüksek mahkeme kararları ışığında ele alınmıştır.</Özetçe>
<Anahtar>İİK m. 344, takip hukuku, nafaka, nafaka
borcu.</Anahtar>
<Kaynak>TBB Dergisi</Kaynak>
<TürkçeKarakter>sorunsuz</TürkçeKarakter>
</makale>
</data>