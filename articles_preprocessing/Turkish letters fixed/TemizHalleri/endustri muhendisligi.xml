<?xml version="1.0" encoding="UTF-8"?>
<data>
<makale>
<Etiket>Endüstri Mühendisliği</Etiket>
<Başlık>Gıda Sektörü ve İnovasyon</Başlık>
<Özetçe>Sanayimizin rekabet gücünün gelişmesinde bilim, teknoloji ve yeniliğin rolünün önemi açıktır. Yenilikçi ürünle servislere açık olan ülkemizde, özellikle tarım ve gıda sektöründe yenilikçi yaklaşımlarla tüketiciye ihtiyaçlarına yönelik ve güvenli ürünler sunarak, yeni pazarlar oluşturma potansiyeli yüksektir. Bu potansiyeli görüp, iyi değerlendirebilen firmalar, ülkemizde olduğu kadar dünyada da rekabet edebilmekte, liderlik yarışında ön saflarda yerini alabilmektedir.
Bu çalışmada ülkemizde ve dünyada gıda sektöründe inovasyona yaklaşım örneklerle anlatılmış, benzer ve farklı yönler irdelenerek, ülkemiz gıda sanayinin konumu ve var olan fırsatlar aktarılmıştır. Gıda sektöründe inovasyon faaliyetleri, yeni ve farklı ihtiyaçlara cevap veren ürün ve hizmetlerle olabildiği gibi bunlarla sınırlı değildir. Özellikle son yıllarda kamuoyunun yoğun ilgisini çeken ve gündeme oturan, gıdalarda yapılan hileler, ilaç ve pestisit kalıntıları, ağır metal, kimyasal, mikrobiyolojik kontaminasyon vb. gıda güvenliği sorunlarının çözümüne yönelik olarak da Ar-Ge faaliyetleri gerçekleştirilmekte ve marka güvenirliği ön plana çıkarılmaktadır. Gıda güvenliği sorunlarıyla genetik yapısı değiştirilmiş organizmalar gibi konular nedeniyle, insan sağlığı üzerine etkileri sürekli sorgulanan gıda sektöründe, tüketicinin güvenini kazanmış lider firmalar incelendiğinde, inovasyonu bir şirket kültürü olarak benimsedikleri ve insan kaynaklarından, pazarlamaya, üretimden, kalite kontrole her aşamada bu yaklaşımı sergiledikleri görülmektedir. Çalışmada son olarak, bu kültürün gıda sektörümüzde yaygınlaşması ve sektörün gelişimi için mevcut fırsatlarla yapılması gerekenler aktarılmış, yol haritası çizilmiştir.
</Özetçe>
<Anahtar>Gıda sektörü, inovasyon, gıda güvenliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Tepki Süresi Değişkenliği Probleminin Tavlama Benzetimi Yöntemi İle Çözümü</Başlık>
<Özetçe>Tepki süresi değişkenliği (TSD) problemi, farklı talep noktalarına kaynakların bir sıra dahilinde tahsis edildiği ve farklı tahsisler arasındaki zamanın eşit olmasının istendiği durumlarda ortaya çıkan NP-zor bir sıralama problemidir. Problem literatürde 2004 yılında tanımlanmıştır. Problem, küçük ölçekli örnekler için karışık tam sayılı doğrusal programlama kullanılarak deterministik olarak çözülmüş ancak, orta ve büyük ölçekli örnekler için deterministik çözüm gerçekleştirilememiştir. Literatürde orta ve büyük ölçekli örnekler, değişken komşuluk arama, genetik algoritma, parçacık sürü optimizasyonu, açgözlü rasgele uyarlanabilir arama algoritması ve psiko-klonlama sezgisel yöntemleri ile çözülmüş ve en iyi sonuçların genetik algoritma ile alındığı belirtilmiştir.
Bu çalışmada, TSD probleminin uyarlanmış tavlama benzetimi ile çözümü gerçekleştirilmiştir. Problem için tanımlı standart veri kğmeleri bulunmadığından, literatürde tanımları verilen veri kümeleri oluşturulmuş ve test çalışmaları bu veri kümeleri kullanılarak gerçekleştirilmiştir. Testlerde küçük, orta ve büyük ölçekler için çözümler yapılmış ve önceki çalışmalarla karşılaştırılmıştır. Çalışma sonucunda, geliştirilen sezgisel yöntemin literatürdeki çalışmalarda verilen eşdeğer yöntemler ile rekabet edebilir sonuçlar ürettiği saptanmıştır.
</Özetçe>
<Anahtar>Benzetim tavlaması, sezgisel yöntemler, tepki süresi değişkenliği problemi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yenilikçiliği destekleyici çalışma ortamlarının tasarımı: Birey-çevre uyumu yaklaşımı</Başlık>
<Özetçe>Araştırmanın amacı “birey-çevre uyumu”na dayalı olarak çalışma ortamlarının bilgi işçilerinin yaratıcılığı üzerine etkisini incelemektir. Bir işletmede bilgi işçileri yeni ve orijinal fikirler geliştirerek ve/veya problemlere farklı alternatifler getiren çözümler üreterek inovasyon performansını olumlu yönde etkileme gücüne sahiptir. Bilgi işçilerinin yeni ve orijinal fikirler üretmeye yönelten davranışlarını destekleyen çalışma ortamlarının tasarımı işletmenin inovasyon yapma yeteneğini artırmasına destek olabilir. İnovasyonu destekleyici yaratıcı bir örgüt iklimi, örgütsel ve fiziksel çevreyi kapsayan çalışma ortamının çalışanın yaratıcılığını teşvik ettiği yönündeki algılarıyla ilgilidir. Sosyal-örgütsel çalışma ortamı bireyin iç motivasyonunu etkileyerek bireyin yaratıcılığını olumlu/olumsuz etkiler. Fiziksel çalışma ortamı ise, bireyin duygusal durumunu/ruh halini etkileyerek bireyin yaratıcılığını olumlu/olumsuz etkiler. Bireyin gereksinimleri (önem) ile organizasyonun sağladığı koşullar (uygulama) arasında uyum mevcut ise, yaratıcılığı destekleyen örgüt iklimi optimal düzeydedir. Bu teorik temele dayalı olarak önce yaratıcılık yayılım modeli (CD Model) açıklanacak, daha sonra bu modelin test edilmesi amacıyla yapılan çalışmanın bireysel, örgütsel ve ulusal farklılıkları gösteren sonuçları sunulacaktır. Son olarak ürün geliştirme çalışmaları yapan bir grup ile yapılan çalışmanın sonuçları aktarılacaktır.
</Özetçe>
<Anahtar>İnovasyon, yaratıcılık, çalışma ortamı, birey-çevre uyumu, yönetim</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Düşünceden Ürüne-Ürün Geliştirme Süreci</Başlık>
<Özetçe>Pozitif ve negatif etkileriyle gelişmeye devam eden dünyamızda, ARGE ve inovasyon şirketlerin değişime ayak uydurabilmesi ve sürdürülebiliriiği için en önemli iki kavram haline gelmiştir. Bilgi temelli inovasyonlar, kullanılabilir teknoloji haline gelinceye kadar uzun süreye ihtiyaç duymakta, bu süreler doğru bir başlangıç ve planlı bir geliştirme süreci gerektirmektedir. Otomotiv geliştirme süreci de bu süreçlerin en önemlilerinden birisidir. Konsept ve stil geliştirme, tasarım, tasarımın sanal ve fiziksel doğrulanması, seri üretim ve lansman olarak dört temel adıma dayalı olarak işleyen bu süreç; yeni bir modelin piyasaya sunulabilmesi için 2-2.5 yıllık bir süreyi gerektirmektedir. Bu sürecin doğru bir başlangıç ile planlı bir şekilde yönetilmesi gerektiğine inanan Tofaş-ARGE’deki yetkinlik geliştirme çalışmaları teknik ve kültürel olmak üzere iki yönlü olarak ilerlemektedir. 2006’dan 2012’ye hedef belirleme çalışmaları ve ürün geliştirme kabiliyeti yol haritası teknik yetkinlik gelişim uygulamalarından sadece birkaçıdır. Yan sanayi ve bayilerde yapılan yaşayarak öğrenme ise kültürel yetkinliklerin geliştirilmesi amacıyla yapılan çalışmalara örnek olarak verilebilir. Teknoloji geliştirme alanlarını belirlemek ve ileri araştırma projeleri oluşturmak amacıyla da 2020 yılını hedefleyen bir teknoloji yol haritası oluşturulmuştur. Bu stratejik vizyon doğrultusunda hızla devam eden gelişiminin ödüllerini Minicargo ve Yeni Doblo modellerindeki başarısı ve aldığı patentlerle ispatlayan Tofaş-ARGE, istihdama katkı koymaya ve ülke gelişimine katkıda bulunmaya emin adımlarla devam etmektedir.</Özetçe>
<Anahtar>ARGE, ARGE, inovasyon, ürün geliştirme, otomotiv, tasarım</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Hizmet Bilimi için Araştırma Öncelikleri</Başlık>
<Özetçe>Dunya capinda hizla buyuyen hizmet sektoru goz onune alinarak, Arizona Eyalet Üniversitesi'nin Hizmetler Liderlik Merkezi, 18 aylık bir arastirma projesi sonucu, hizmet bilimine odaklanan global, disiplinler arası araştırma önceliklerini belirledi.
Farklı disiplinlerden gelen akademisyenlerin, küçük-büyük işletme yöneticileriyle ortak çalışması sonucunda bu önceliklerin belirlenmesi sağlandı. Bu süreç, aşağıdaki 10 kapsamlı araştırma önceliğinin belirlenmesine yol açtı. 
• Büyüme ve hizmet infüzyonunu teşvik etmek
• Dönüştürücü hizmet yoluyla refah düzeyini arttırmak
• Hizmet kültürü oluşturmak ve korumak
• Hizmet inovasyonunu teşvik etmek
• Hizmet tasarımının gelistirilmesi
• Hizmet ağı ve değer zincirlerini optimize etmek
• Etkili markalaşma ve hizmet satışı
• Cocreation üzerinden hizmet deneyiminin arttırılması
• Hizmet değerinin ölçümü ve optimize edilmesi
• Hizmeti yükseltmek için teknolojinin kullanilmasi
Iş, akademi ve hükümet işbirliği ile, hizmet anlayışımızı arttırabilir ve bugün karşı karşıya kaldığımız zorlukların üstesinden gelmemize ve fırsatları değerlendirmemize yardımcı olacak yeni bir bilgi birikimi oluşturabiliriz.
</Özetçe>
<Anahtar>Araştırma öncelikleri, cocreation, hizmet bilim, teknoloji, yenilik</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Koç-IBM Tedarik Zinciri Araştırma Merkezi: Daha Akıllı Tedarik Zinciri İçin Eniyileme Model ve Algoritmaları</Başlık>
<Özetçe>Koç-IBM Tedarik ZinciriYönetimi Merkezi 2007 yılında IBM tarafından verilen SUR (Shared University Research) Ödülü ile sağlanan fonlarla kurulmuştur. Merkezin misyonu tedarik zinciri ve lojistikte sürdürülebilirlik kacramını entegre edecek yeni model ve kavramlar oluşturmaktır. Bu modeller sürdürülebilirlik kavramının esasını oluşturan üç ana noktayı tedarik zinciri ve lojistikte karşılaşılan stratejik, taktiksel ve operasyonel problemler için bir arada incelemeye yöneliktir. Bu sunumda tedarik zinciri yönetimi ve lojistik problemlerini sürdürülebilirlik açısından analiz etmek amacıyla geliştirdiğimiz modeller, çözüm yöntmleri ve uyulamalar özetlenecektir.</Özetçe>
<Anahtar>Tedarik Zinciri Yönetimi, Lojistik, Eniyileme Modelleri ve Uygulamaları, Sürdürülebilirlik</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ITSM Süreçlerinin T. İş Bankası A.Ş.’ye Katkıları</Başlık>
<Özetçe>Günümüzde yaşanan bir çok değişimin temelinde Bilgi Teknolojilerindeki(BT) baş döndürücü yenilik hızının en önemli neden olduğu hemen hemen herkes tarafından kabul edilmekte. BT gündelik hayatımızda sunduğu rahatlıkların yanı sıra, bir çok büyük kurumun iş yapış şeklini de değiştirmiş durumda. Sunduğu değişimin başlangıç yıllarında BT, adeta işi dönüştüren bir lokomotif olarak algılanırken, iş tarafı her geçen gün BT’den beklentilerini yükseltmekte ve istediği hıza BT’nin ayak uydurmadığını düşünmekte. İş birimleri en son teknolojiyi kullanan BT’nin kendisini dönüştürmekte neden güçlük çektiğini sorgular hale gelmiş durumda. Oysa BT’nin kendinden beklenen hizmeti sağlayabilmesi için salt teknoloji kullanımı yeterli olmamakta, insanların teknolojiyi tanımlı süreçler çerçevesinde kullanımıyla fark yaratılabilmekte. Kurum büyüklüğü arttıkça da sürecin aktarımı ve insanlarca kabulü teknolojinin hayata geçirilmesinden çok daha zorlu olmakla beraber, başarı elde edildiğinde BT’nin dönüşümünün işe katkısı da kurumun büyüklüğü oranında çarpıcı olmakta. Bu sunumda da hemen hemen bütün büyük kurumlarda yaşanan bu durumun, Türkiye’nin en büyük özel bankası olan T. İş Bankası A.Ş. özelinde hayata nasıl geçirildiği ve ne gibi faydalar elde edildiği yansıtılmaya çalışılmakta.</Özetçe>
<Anahtar>Bilgi Teknolojisi, Bankacilik, Hizmet Yonetimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Hastane Makro-Ergonomik Sistem Analizi</Başlık>
<Özetçe>Amerika Tıp Enstitüsü tarafından yayımlanan Hata İnsana Mahsustur adlı rapora göre, her yıl 44.000 Amerikalı hastanelerde yaşamlarını yitirmektedirler. Bu sayı trafik kazası, göğüs kanseri veya AIDS’den ölenlerin sayısından daha fazladır[1]. Tıbbi hatalar, en çok tedavi talimatı (Order) ve yatan hastaya ilaç verme aşamalarında gerçekleşmektedir [2]. Bu nedenle, çalışmada tedavi talimatı verme ve hastaya ilaç verme süreçleri makro-ergonomik sistem analizi [3] ile incelenerek, sistemde hasta güvenliğini tehdit edecek hatalar ve kaynaklarının belirlenmesi hedeflenmektedir. Bu amaçla tedavi talimatı verilmesinden, hastaya ilaç verilme aşamasına kadarki süreçlerinin iş akışları çıkarılarak, bu süreçler için hata matrisleri ve anahtar hata kontrol matrisleri oluşturulmaktadır. Uygulama, İstanbul’daki 800 yataklı bir Eğitim ve Araştırma Hastanesi Göğüs Hastalıkları Kliniği’nde gerçekleştirilmektedir. Belirlenen anahtar hataların kontrol edilmesi veya önlenmesi için barkotlu ilaç verme sistemi ve bilgisayar destekli hekim talimat (order) sistemi gibi çeşitli bilgi teknoloji uygulamalarının etkinliği de araştırılmaktadır.</Özetçe>
<Anahtar>Makro-Ergonomi; İş Sistemi Analizi; Hasta güvenliği; Barkodlu İlaç Verme Sistemi; Bilgisayar Destekli Hekim Talimat (Order) Sistemi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yetkinlik Esaslı İş Sistemleri Tasarımında Analitik Ağ Yaklaşımı
</Başlık>
<Özetçe>Kurumsal strateji ile bütünleşik, bireysel ve organizasyonel seviyede yetkinliklerin analizi ve geliştirilmesine hizmet eden iş sistemi modellerini sınıflandırmak üzere, Ergonomi alanında bir literatür taraması yapılmıştır. Bu taramaların neticesinde oluşturulan karma bir iş sistemi tasarımı yaklaşımı ile yetkinliklerin mimarisine yönelik bir yol haritası geliştirilmiştir. Çalışmada, araştırmaların neticesinde oluşturulmuş yetkinlik yol haritası ile kriterlerin önemlilikleri ve en iyi yetkinlik modelinin seçiminde karar vericiye yardımcı olacak bir karar verme modeli sunulmaktadır. Son yıllarda Analitik Ağ Yaklaşımının (Analytic Network Process (ANP) ) benzeri karar verme modellerinin çözümüne olan katkısı göz önünde bulundurularak bu çalışmaya uyarlanmıştır. Geliştirilen yöntemle kurumların stratejik bağlamda yetkinlik esaslı gelişimlerini rotalamaları ve daha etkin yönetmeleri mümkün olabilecektir.</Özetçe>
<Anahtar>Yetkinlik Modelleri, İş Sistemleri, ANP</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İnsan-Makine Sistemlerinin Tasarımında Antropometrinin Önemi ve Bir Uygulama</Başlık>
<Özetçe>Antropometrik ölçüler, insanın günlük hayatında kullandığı her türlü alet, araç, gereç, yapı, donanım ve makinenin tasarlanması, bireylerin fiziksel özelliklerinin ve bu fiziksel özelliklerin zaman içerisinde gösterdiği değişimin incelenmesi, bireylerin sağlık ve performans durumunun saptanması gibi birçok alanda kullanılmaktadır. Ülkemizde üretilen ürünlerin tasarımında, antropometrik değerlerin dikkate alınmayışı ya da uluslar arası standartların kullanılışı, ergonomiye uygun olarak oluşturulmaya çalışılan insan-makine arakesitine ters düşmektedir. Antropometrik ölçümler, ürünlerin ve her türlü insan-makine sistemlerinin ergonomik tasarımı için temel verileri oluştururlar.
Antropometrik bilgiler, hem ürün ergonomisinde, hem de üretim ergonomisinde kullanılmaktadır. Bu çalışmada, bilgisayar modelleme ve faktör analizi yardımıyla insan ayağındaki antropometrik parametreleri oluşturan bileşenler belirlenmiştir. Ayak ile hareket ettirilecek kumanda elemanlarına kolay ulaşılabilecek ve kuvvet uygulanabilecek hacim, ayak aksiyon hacmidir. Çalışmada, ayak ile kumanda edilen kumanda elemanlarının tasarımında kullanılmak üzere, ayak antropometrik modeli oluşturulmuştur. Ayak üzerinden alınan antropometrik ölçüm verileri ile oluşturulan model üzerindeki parametreler ile ayak yapısını etkileyen bileşenler belirlenmiştir. Elde edilen faktörler, ayağın antropometrik yapısını oluşturan 38 parametrenin, iki gurupta toplandığını göstermektedir. Vücudun temel antropometrik verilerinden elde edilen ayak yapısına göre, insan-makine arakesitine uygun ayak ile kumanda edilecek tasarımlar yapılabilir.
</Özetçe>
<Anahtar>Antropometri, Üretim Ergonomisi, Hareket Ekonomisi, Kumanda Elemanlarının Tasarımı, Kullanıcı Dostu Tasarım</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İnsan-Makina Sistemlerinde Performansı Etkileyen Sosyal Faktörler
</Başlık>
<Özetçe>Bir iş sisteminin tasarımında tüm teknolojik faktörler ile, insana ait bireysel faktörlerin en uygun şekilde bir araya getirlmesi büyük önem taşır. Aksi takdirde bu sistemin başarıya ulaşması mümkün olmaz. İş sistemlerini oluşturan öğelerin makro ergonomik açıdan incelenmesi, bu sistemlerin sosyal açıdan başarılı olması için yaralanılabilecek bir alt ergonomik alandır. Yaş, cinsiyet, motivasyon, eğitim, deneyim ve benzeri faktörlerin birey içi ve birey dışı dağılımlar açısından incelenmesi, sistemden beklenen performansın uzun erimli olmasının da ön koşuludur. Sosyal bilimlerden de yaralanarak bu sistemin ön görülen amaçlar doğrultusunda tasarımı ve daha sonra sayısal olarak değerlendirilmesi, Endüstri Mühendisliğinin de temel koşulları arasındadır.
Yüksek düzeyli iş yükü, çalışma temposunun derecesi, ortaya çıkan sosyal problemlerin incelenmesi, ciddi risklerin ortaya çıkma olasılığı, sosyal stres faktörleri, fiziksel ve sosyal çevre koşulları gibi konular, insan-makina sistemlerinin performansını etkileyen başlıca faktörler olarak bu bildiride makro ergonomik açıdan irdelenmektedir.
</Özetçe>
<Anahtar>Teknolojik Faktörler, Makro-Ergonomi, Performans Faktörleri, Birey İçi ve Bireyler Arası Performans Dağılımı, Risk Faktörleri, Performans Değerlendirme</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İnsan - Makina Sistemlerinin Değerlendirilmesinde Bulanık Modelleme ve Otomotiv Sektöründe Bir Uygulama</Başlık>
<Özetçe>Ergonomi biliminin temel felsefesi olan işin insan için oluşturduğu problemlerin nedenlerini ortaya koyma ve bunları çözme yaklaşımı doğrultusunda İş Sistemlerinin verimliliğini, sistemin merkezinde yer alan insan öğesinin çalışma koşullarının rahatlığını, güvenliğini de sağlayarak artırabilmek için, sistemin insan odaklı olarak, insanın sistemle yaptığı fiziksel ve fiziksel olmayan etkileşimleri de göz önünde bulundurarak analiz edilmesi ve çeşitli performans faktörlerine göre Ergonomik açıdan değerlendirilmesi gerekmektedir. Bu bağlamda İnsan-Makina Sistemlerinin Ergonomik Değerlendirilmesi kapsamında geliştirilmiş mevcut yöntemlerden hareket edilerek özellikle Otomotiv Sektörü’ndeki üretim süreçlerine odaklanılmasına, buradaki insan-makina ara kesitlerinin Ergonomik değerlendirilmesinde sözel ifadeler içeren subjektif tanımlamaların da kullanılabilmesine ve bu sözel ifadelerin matematiksel ifadelere çevrilebilmesine olanak tanıyan, Bulanık Kümeler Teorisi ve Bulanık Mantık temelli, Mamdani Bulanık Çıkarım yöntemi bazlı bir uzman sistem olarak tanımlanabilecek İnsan-Makina Sistemi Ergonomik Değerlendirme Modeli geliştirilmiştir. Bu model ile analiz edilen ve çeşitli Ergonomik kriter gruplarına göre değerlendirilen iş istasyonlarının Ergonomik kriterler açısından taşıdıkları risk derecelerinin ve “Ergonomik Performans” değerlerinin ortaya konulması mümkün olmaktadır. Geliştirilen model, otomotiv sektöründe faaliyet gösteren, yolcu ve belediye otobüslerinin üretildiği Mercedes-Benz Türk A.Ş. Hoşdere fabrikasındaki karoseri, montaj ve boyahane kısımlarındaki iş istasyonlarının Ergonomik değerlendirilmesinde uygulanmış, söz konusu iş istasyonları için Ergonomik değerlendirme kriteri bazlı Ergonomik Performans değerleri belirlenmiştir.</Özetçe>
<Anahtar>Ergonomik değerlendirme, İnsan-Makina Sistemi, Bulanık Mantık, Mamdani Bulanık Çıkarım Yöntemi.</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Büyük Veri Setlerinde Destek Vektör Regresyonu İçin Sütun ve Satır Seçme Yöntemi</Başlık>
<Özetçe>Geçmişte veri analizinin önemli kısıtlarından biri veri bulunurluğu ve veri toplama maliyetleri iken günümüzde müşteri işlemlerinden ortaya çıkan gözlem sayısı milyonları aşmaktadır. Veri patlaması sadece gözlem sayısında değil, gözlemlenen değişkenler açısından da geçerlidir. Örneğin, müşteri ilişkileri yönetimi için betimsel ve tahminsel modelleme amacı ile toplanan veri setlerinin yüzlerce hatta binlerce değişkene sahip olması olağan hale gelmiştir. Bu nedenle mümkün olduğu kadar çok veri ile çalışmaktan analiz edilecek kitledeki dinamikleri iyi temsil edecek bir örneklem ile çalışmaya yönelmek gerekmektedir. 

Bu çalışmada büyük veri setlerinden Destek Vektör Regresyonu modelleri kurmak amacı ile önemli gözlem ve değişkenleri seçen Sütun ve Satır Seçme Yöntemi geliştirilmiştir. Perakende ve araştırmacılara açık veri setlerinde yapılan karşılaştırmalarda yeni yöntemin genelde kullanılan rastsal örnekleme ve tüm verisetinin kullanılması yöntemlerinden daha iyi performans gösterdiği görülmüştür.
</Özetçe>
<Anahtar>Destek Vektör Regresyonu, örnekleme, veri madenciliği, perakende</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Pozitif ve Negatif Ürün İlişkilerini İncelemek için Bir Çerçeve: Yeniden Madencilik (Re-mining)</Başlık>
<Özetçe>Pozitif ve negatif ilişki madenciliği yöntemleri ile pazar sepeti verileri dahil olmak üzere büyük miktardaki perakende verilerinin analizi yapılabilmektedir. Hızlı çalışabilen algoritmalar yardımıyla aynı anda veya ayrı ayrı olarak her iki ilişki madenciliği yaklaşımı için kurallar bulmak mümkündür. Bu tür veri madenciliği temel olarak işlem verileri (transaction data) kullanılarak yapılmaktadır. Bu çalışmada ilişki madenciliği sonucunda çıkan kurallar kullanılarak, bu kurallara özgü karakteristiklerin eklenmesi ile yeni bir veri seti elde edilmekte ve bu veri seti üzerinde özgün bir yaklaşım olan Yeniden Madencilik (Re-minig) ile bir dizi yeni kurallar bulunmaktadır. Bu kurallar metodolojinin ilk adımını oluşturan ilişki madenciliğinin sonucunda elde edilen ilişkilerin açıklanmasını sağlamakta ve yeni tür kavrayışları mümkün kılmaktadır. Sunulan metodoloji Türkiye'nin en büyük hazır giyim peradenci zincirlerinden birinden alınan veriler üzerinde uygulanmıştır.</Özetçe>
<Anahtar>Hazır Giyim Perakendeciliği, İlişki Madenciliği, Veri Madenciliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Strateji Haritaları ile stratejik yönetim alanında keşifler
</Başlık>
<Özetçe>"Stratejik yönetim alanını daha iyi anlamak için görsel veri madenciliği nasıl yararlı olabilir?" Temel sorusu bu olan araştırmada stratejik yönetim alanında yazılmış sıradışı bir kitap olan "Profit Patterns"daki (Slywotzky, 1999) bilgi dağarcığı çizge olarak betimlenmiş ve çizge yerleşimi algoritmaları kullanılarak farklı şekillerde görselleştirilmiştir. Her farklı tip görselleştirmenin dikkatli incelendiğinde yeni ve farklı kavrayışlar kazandırdığı görülmüştür. Görselleştirmelerin sergiledikleri farklı desenlerin sınıflandırması yapılarak edinilen kavrayışlar bu sınıflandırmaya göre yorumlanmıştır. Bu çalışma stratejik yönetim alanının tamamının bir çizge olarak gösterildiği ve bu şekilde çizge görselleştirmesi yoluyla incelendiği ilk çalışma olup incelenen kitapta yer almayan birçok yeni bilginin ortaya çıkartılmasını sağlamıştır.</Özetçe>
<Anahtar>Bilgi gösterimi, çizge kuramı, stratejik yönetim, veri görselleştirmesi, veri madenciliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Deprem Arama Kurtarma Birliklerinin Tesis Yerleşim Yerlerinin Belirlenmesi İçin Matematiksel Model Yaklaşımı</Başlık>
<Özetçe>Toplumların ekonomik sosyal yapı ve demografik özelliklerini değiştirebilecek ve yıkıcı etkisi en fazla olan afet tipi depremdir. Deprem, ya da genel olarak afet yönetimindeki çeşitli yaklaşımlar afet öncesi risk yönetimi ve afet sonrası kriz yönetimi olarak genellenebilir. Afet öncesi risk yönetimi genel olarak hazırlıklı olma, oluşabilecek risklerin tespiti, gerekli önlemlerin alınmasını gerektirir. Afetlere karşı alınabilecek önlemler arasında arama kurtarma birliklerinin konuşlandırılması için tesis yer seçimi önem kazanan bir konudur, çünkü olay yerine intikal süresinin kısa ve müdahale edilen ihtiyaçlı nüfusun mümkün olduğunca çok olması amaçtır. Afetlere karşı alınacak olan önlemler belirli planlama aşamalarında oluşmaktadır. Planlama aşamaları öngörülen süreler içerisinde risklerin ortadan kaldırılmasına veya en aza indirilmesine yöneliktir. Arama kurtarma birliklerinin konuşlandırıldığı tesis yerlerinin seçimi probleminin çözümü deprem sonrasında birliklerin olay yerlerine intikallerinin daha etkin olmasını sağlar. Arama kurtarma birliklerinin yerleştirileceği aday bölgeler talep bölgelerindeki en fazla talebi kapsayacak şekilde olmalıdır. Bu çalışmada deprem sonrasında arama kurtarma birliklerinin oluşan yaralı talebini en fazla kapsayacak şekilde konuşlandırmayı amaçlan bir matematiksel model geliştirmek hedeflenmektedir. Karma tamsayılı programlama yardımı ile çözülecek olan problemde; k. tipteki arama kurtarma birliğinin j. aday bölgeye çeşitli deprem senaryoları ile oluşabilecek farklı yapıdaki talebe cevap verecek şekilde yerleştirilmesi amaçlanmaktadır.</Özetçe>
<Anahtar>Afet Yönetimi, Afet Planlama Arama Kurtarma Birlikleri, Karma Tamsayılı Programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Analitik Ağ Süreci Yöntemiyle Tedarikçi Seçimi
</Başlık>
<Özetçe>Günümüzde işletmelerin bulundukları sektörde yüksek performans göstermeleri ve yok edici rekabet ortamında ayakta kalabilmeleri sadece kendi performanslarına bağlı değildir. İşletmelere ait tedarik zincirinin diğer üyelerinin performansları da işletmelerin performansları üzerinde önemli bir etkiye sahiptir. Bu nedenle, başarılı olmak ve bu başarıyı sürdürmek isteyen işletmeler, tedarik zinciri yönetimine gereken önemi vermek zorundadır. Çünkü iyi yönetilen tedarik zinciri, işletmelerin hem rekabet üstünlüklerini hem de pazar paylarını artırmalarını sağlamaktadır. Tedarik zincirinde tedarikçiler bu zincirin önemli bir halkasını oluşturmaktadırlar. İşletmelerin yüksek performans gösterebilmeleri için tedarikçilerinin performanslarının da yüksek olması gerekir. Tedarikçilerin kategorizasyonu, seçim ve performans değerlendirmeleri şirketler için stratejik bir öneme sahiptir. Çünkü doğru ürün için doğru tedarikçinin seçilmesinde tedarikçinin performanslarının değerlendirilmesi çok önemlidir. Bu çalışmada Ankara’da otomotiv yan sanayiinde faaliyet gösteren bir firmanın tedarikçilerinin değerlendirme ve seçim problemi ele alınmıştır. Amaç, firma için doğru tedarikçileri seçmek ve bu seçilen tedarikçilerle var olan tedarikçileri devamlı kontrolde tutarak iyileştirmektir. Sektörün özellikleri göz önüne alınarak, tedarikçi değerlendirme ve seçiminde dikkate alınması gereken kriterler uzmanlar yardımıyla belirlenmiş, beş tedarikçi Analitik Ağ Süreci (ANP) yöntemi kullanılarak karşılaştırılmış, en iyi tedarikçi seçilmiş ve tedarikçilerin durumları değerlendirilmiştir. Aynı zamanda bu tedarikçilerin Aygersan A.Ş. tarafından devamlı kontrol edilebilmeleri ve iyileştirilmeleri sağlanmıştır.</Özetçe>
<Anahtar>Çoklu Karar Verme, ANP, Tedarikçi Seçimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Kordsa Global İnovasyon ve Ar-Ge Yönetimi</Başlık>
<Özetçe>Kordsa Global Ar-Ge Merkezi, teknoloji ve pazar geliştirme faaliyetlerini her aşamadan sonra bir değerlendirmeyle sonraki aşamaya geçişi öngören bir “inovasyon hunisi” (Stage Gate Innovation Process) üzerinden yürütmektedir.

İnovasyon hunisi; fikir geliştirme, fizibilite, araştırma ve geliştirme projesi süreçlerini içeren 4 aşamadan oluşmaktadır. Her süreç sonrasında değerlendirme sorularıyla projenin ilerleyişi ölçülebilir başarı kriterleri çerçevesinde takip edilir.

Fikir geliştirme; müşteri teknoloji merkezleriyle yapılan iş birlikleri (Müşterilerin Sesi) ve sektörel gelişmelerin takibinin yanısıra Kordsa Global teknoloji ekiplerinin Mavi Okyanus Stratejisi (“Blue Ocean Strategy”) ve çalıştayları doğrultusunda başlamaktadır. Bu süreçte aynı zamanda, Kordsa Global’e ve müşterilerine katma değer sağlayacak teknikleri ve teknolojileri belirlemek amacıyla gerek sektör ile ilgili diğer şirketlerle, gerekse akademik kurumlar ile dünya çapında işbirlikleri yapılmaktadır. Oluşturulan yenilikçi fikirlerin her biri, müşteri isteklerini karşılama seviyesi, gerçekleştirilmesindeki zorluk, ürün kalitesine olan etkisi, firma stratejisi ile uyumu, kaynak ihtiyacı, teknolojik üstünlüğü, maliyet düşürmeye etkisi, pazara getirdiği üstünlük ve yenilik boyutu ile değerlendirilmekte ve fizibilite aşamasına geçmektedir. Fizibilite çalışmasına alınan fikirler, teknik yapılabilirlik, pazar başarısı ve karlılık boyutunda değerlendirilmekte, en uygulanabilir olanlar araştırma ve/veya geliştirme projesi olarak yürütülmektedir. Üretim ve deneme testleri sonucu onaylanan ürünler ticari olarak piyasaya sürülerek ilgili proje sonlandırılmaktadır. Uygulanan etkin proje yönetimi sistemiyle doğru kaynakların doğru projelere ayrılması sağlanmakta, yeni ürün ve pazar geliştirme süreçleri çoğu zaman müşteriler ile ortak çalışmalar doğrultusunda yürütülmektedir.
</Özetçe>
<Anahtar>Inovasyon, Teknoloji, AR-GE Yönetimi, Proje Yönetimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İnovasyon Kültürü, Organizasyon ve İşbirliği</Başlık>
<Özetçe>Ürün geliştirme ve teknoloji geliştirme, uygulama ve adaptasyon süreçlerini paralel olarak yürüten bir firmanın sahip olması gereken stratejik yaklaşım, benimsenmesi gereken analitik çerçeve ve yaklaşımlar aktarılacaktır. Temsa Global örneğinden yola çıkarak, stratejik ürün planlama, inovasyon süreçleri yönetimi, ürün ve teknoloji yönetimi, organizasyonel yapılanma ve işbirliği alanlarında çizilecek olan analitik çerçeve içerisinde firma tecrübelerinden örnekler verilecektir.

Organizasyonel gereklilikler ve dönüşümler, teknolojik süreksizlikler, öğrenme süreçleri arasındaki ilişkiler ve bu alanlardaki olumlu ve olumsuz tecrübeler ortaya konacaktır. Ayrıca görev ve sorumluluk paylaşımları, teknoloji ve ürün geliştirme sürecine bağlı olarak farklı işbirliği platformlarına duyulan ihtiyaç konularında kurumsal yaklaşım aktarılacaktır.

AR-GE faaliyetlerinin farklı aşamalarında izlenen kurumsal strateji ve karar alma mekanizmalarının işleyişi ile ilgili olarak bilgi verilecek, ulusal ve uluslararası işbirliklerinde kurum kimliği ve işbirliği modeline bağlı olarak tecrübe edilen farklılıklar, ortak yol haritası belirleme, proje koordinasyon ve fikri mülkiyet ile ilgili olarak yaşanmış olumlu ve olumsuz tecrübeler aktarılacaktır.

</Özetçe>
<Anahtar>ar-ge organizasyonu, ar-ge yönetimi, inovasyon, işbirliği, strateji, teknoloji yönetimi,</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Ar-Ge Faaliyetlerinde Proje Yönetimi</Başlık>
<Özetçe>Ar-Ge faaliyetlerinin neredeyse tümü projeler halinde yürütülmektedir. Ancak proje yöneticileri, genel geçerli proje yönetim tekniklerini Ar-Ge projelerine bire bir uygulamakta güçlük çekmektedirler. Bunun nedeni Ar-Ge projelerinin özelliklerinin, proje yönetim tekniklerinin çok başarılı olduğu, aktivite tanımlarının net ve aktivitelerarası ilişkilerin belirli olduğu projelerden farklılık göstermesidir. Ar-Ge projelerinde aktiviteler belirsizlikler içerir. Aktivitelerin öngörüldüğü şekilde sonuçlanmama olasılığı diğer projelere oranla daha yüksektir. Bir aktivitede nelerin yapılacağı çoğu kez bir önceki aktivitenin sonuçlarına bağlıdır. Diğer taraftan planlanmamış bir Ar-Ge projesinin başarı şansı çok azalır. Daha da kötüsü bu şansın azaldığının farkına varmak bile neredeyse olanaksızdır. 

Bu sunumda, PMI (Project Management Institute) kuralları temel alınarak bir Ar-Ge projesinin planlanması, yürütülmesi ve sonlandırılması sırasında dikkat edilmesi gereken konular üzerinde durulacaktır.
</Özetçe>
<Anahtar>Ar-Ge Yönetimi, Proje Yönetimi, Teknoloji Yönetimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye'deki Genel Devlet Hastanelerinin Verimliliği</Başlık>
<Özetçe>Sağlık harcamaları her gün artmakta ve sağlık sektöründe kaynakların ektin kullanımı önem kazanmaktadır. Hastaneler sağlık sisteminin en büyük parçasıdır ve bu yüzden verimliliği arttırıcı önemlerin bu alanda yoğunlaşması mantıklıdır.
Verimli olmayan hastanelerin tespiti, idari çalışmaların hangi hastaneler üzerine yoğunlaşması gerektiğini belirleyeceği için önemlidir. İlk aşamada veri zarflama analizi yöntemi ile 418 devlet hastanesi incelenerek hangi hastanelerin verimli oldukları, verimli olmayanların ne derece verimsiz oldukları ve verimsizliklerinin türü tespit edilmiştir.
İkinci aşamada ise Tobit regresyon yöntemi ile verimsizliği etkileyen dış faktörler incelenmiş; teknik verimsizliğin hastanenin yatak kapasitesi ve bulunduğu ilçenin eğitim olanakları endeksi ile; boyut verimsizliğinin ise uzman ve pratisyen doktor, yatan hasta oranı ve yatak kapasitesi ile ilişkisi olduğu gözlemlenmiştir.
Elde edilen bulgular ışığında Sağlık Bakanlığı'nın yatak kapasitesi 200'den az olan küçük hastaneleri ve ağrılıklı olarak birinci kademe sağlık hizmetleri sunan hastaneleri işletmeyi gözden geçirmesi düşünülmelidir. Ayrıca, teknik verimliliği arttırıcı çalışmaların en büyük fayda göstereceği hastanelerin 200-500 yatak kapasitesine sahip orta büyüklükteki hastaneler olacağı öngörülmüştür.

</Özetçe>
<Anahtar>Etkinlik, Devlet Hastaneleri, Veri Zarflama Analizi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Akplas A.Ş. ultrasonik kaynak makinelerinde parametrelerinin deney tasarımı ile optimizasyonu</Başlık>
<Özetçe>Özel sektörde çalışan mühendislerin en büyük problemlerinden biri, değişik karakteristiğe sahip ürünlerin üretim süreci içerisinde makinelerin hangi değerlerde çalışması gerektiğinin tespit edilmesinde yaşanan zorluklardır. 
Genellikle izlenen yol ikiye ayrılmaktadır. Deneme-Yanılma ile her parametrenin sıra ile değiştirilmesi yada Deney Tasarımı yapılarak kontrollü aktif bir manipülasyon uygulanması.
Deney Tasarımının faydaları aşağıdaki gibi özetlenebilir.
• Y (bağımlı değişken)’leri en fazla etkileyen bağımsız değişkenleri tespit etmek ve bunları optimize etmek,
• Bağımsız değişkenlerin bağımlı değişken üzerindeki etkilerini sayısallaştırılabilmek,
• Gerekli olmayan girdilerin tespit edilerek kaynakların etkin kullanımını sağlamak,
• En az kaynakla en fazla bilgiyi elde etmek.

İşletmemiz, Arçelik Çamaşır makinesi işletmesi için görünüş grubunu üretmektedir. Pazarın LCD ürünlere kaymasından dolayı ürün gamı içerisinde kaynaklı ürünlerin üretim miktarı ortalama %15’den %35’lere kadar çıkmıştır. 
Üretim mühendisliği, müşteri tarafından istenen camların 50 N kuvvet altında çıkmaması, tuşların sert basmaması gibi şartları yerine getirilebilmesi için LCD camlarını kaynatan kaynak makinelerindeki faktörlerin incelenmesine karar vermiştir. 
Çalışma sonuçlarına göre üretilen ürünün dayanımının min. 50 N olması, çıktıyı etkileyen faktörlerin hangileri olduğunun tespiti ve sayısallaştırılması, nihai olarakta her çeşit ürüne göre çalışma ayarlarının prosedürleştirilerek operatör ve ekip liderlerinin bu doğrultuda çalışmaları sağlanmıştır.
</Özetçe>
<Anahtar>Altı Sigma, Deney Tasarımı, Kaynak, Optimizasyon</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Veri Kümelemesi Problemi İçin Geliştirilen Tercih Tabanlı Çok Amaçlı Bir Genetik Algoritma</Başlık>
<Özetçe>Bu çalışmada kümeleme problemi için tercih tabanlı çok amaçlı bir genetik algoritma geliştirilmiştir. Veri maddelerinin denetlenmemiş sınıflandırılması olarak da tanımlanabilecek olan kümeleme problemi, NP-Hard bir problemdir. Hesapsal zorluğun yanısıra, optimal çözümün iyi tanımlanmamış olmasından dolayı kavramsal bir zorluk da içerir. En iyi kümeleri bulmak için, karar vericinin tercihleri iyi bilinen bir çok amaçlı genetik algoritmaya (SPEA-2), referans noktaları ve kazanç skalarlaştırma fonksiyonları kullanarak dahil edilmiştir.</Özetçe>
<Anahtar>kümeleme, genetik algoritma, çok amaçlı karar verme</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Darboğaz Çok Kaynaklı Genelleştirilmiş Atama Problemi</Başlık>
<Özetçe>Bu çalışmada, Darboğaz Çok Kaynaklı Genelleştirilmiş Atama Problemi ele alınmıştır. Problemin çok kaynaklı yapısı, birden fazla dönemi içermesinden kaynaklanmaktadır. Amacımız, temsilcilere dönemler üzerinden atanan en büyük toplam iş yükünü enazlayarak, iş yüklerini dengelemektir. İlk olarak, doğrusal programlama gevşetmesi çalışılmış ve bu gevşetmeye geçerli kesikler eklenmiştir. Daha sonra yaklaşık çözümler bulmak amacıyla bir Tabu arama algoritması geliştirilmiştir. Deneylerimizin sonuçları yöntemlerimizin tatmin edici bir performansa sahip olduğunu göstermektedir.</Özetçe>
<Anahtar>0-1 Tamsayılı Programlama, Genelleştirilmiş Atama Problemi, Tabu Arama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye’nin İş Güvenliği’ndeki Son Açılımı: “İş Güvenliği Uzmanlığı”</Başlık>
<Özetçe>İş Sağlığı ve Güvenliği konuları Türkiye’de önceliği olmayan bir konu iken, 2000’li yılların başında başlayan yenileme çalışmaları son yıllarda meyvelerini vermeye başlamıştır.

Türkiye’nin Avrupa Birliği’ne Katılım Ortaklağı Belgesine göre, ulusal program gereği AB muktesebatına uyum sürecinde çıkarılan ve yürürlüğüğe konulan direktiflerde temel yaklaşım üç ana başlıkta toplanabilir:
1. Tüm tehlikelerin değerlendirilmesi,
2. Risk değerlendirmesi yapılarak, önceliklerin belirlenmesi,
3. Tüm çalışanların katılımı.

Avrupa Birliği’ne giriş fasıllarının arasında yer alan İş Sağlığı ve Güvenliği konuları, bu alandaki kurumsal yapıların güçlendirilmesi çalışmalarını başlatmış ve sonuçta ülkemize batılı ülkeleri yakalama şansını vermiştir.

Özetlenen persfektifle hazırlanan İş Sağlığı ve Güvenliği mevzuatı, bu alandaki kurumsal yapıların güçlendirilmesi çalışmalarını başlatmış ve sonuçta ülkemize batılı ülkeleri yakalama şansını vermiştir.

Bu şekilde uluslararası normlara uygun yenilenen İş Sağlığı ve Güvenliği mevzuatı gerek devlet ve gerekse de özel kurumların hepsini bağlayıcı çok yeni hükümler getirmiştir.

Bu çalışmada, çalışma hayatımızı yakından ilgilendiren ve son noktası “İş Güvenliği Uzmanlığı” olarak adlandırılabilecek gelişmeler özetlenmeye çalışılacaktır.
</Özetçe>
<Anahtar>İş Güvenliği, Ergonomi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İş Kazalarının Azaltılmasında HTEA Uygulamalarının Karşılaştırılması</Başlık>
<Özetçe>Hata Türü Etki Analizi (HTEA), özellikle üretim sektöründe arıza etkilerinin azaltılmasına yönelik bir kalite geliştirme yöntemi olarak kullanılmaktadır. Son yıllarda İş Sağlığı ve Güvenliği konusunda da HTEA’dan sıklıkla yararlanıldığı görülmektedir. Bu çalışmaların bir çoğunda Risk Öncelik Sayısı (RÖS)’ün belirlenmesinde, kazaların şiddeti, sıklığı ve saptanabilirliğine ait farklı sabit değerlerden yararlanılmaktadır. Örneğin kazanın şiddeti belirlenirken, iş kazasının ölümle sonuçlanma riskinin çok yüksek olması durumunun rakamsal değeri 10 ile ifade edilmektedir. Son yıllarda yapılan bazı çalışmalarda ise bu hazır rakamsal değerler yerine, bulanık modeller tercih edilmektedir. Bu çalışmada İş kazalarının azaltılması konusunda HTEA’nın kullanıldığı çalışmalar değerlendirilerek çözüm yöntemleri arasındaki farklılıklar incelenmiş, yöntemlerin avantaj ve dezavantajları tartışılmıştır.</Özetçe>
<Anahtar>Bulanık Mantık, Hata Türü ve Etkileri Analizi, İş Sağlığı ve Güvenliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İlişki Kurallarının Çizge Olarak Görselleştirilmesi</Başlık>
<Özetçe>İlişki madenciliğinde temel bir problem elde edilen ilişki kurallarının ve sık görülen ürün kümelerinin analizinin zorluğudur. Bunun için kullanılabilecek bir yok bilgi görselleştirmesidir ve bu çalışmada çizge görselleştirmesi yaklaşımı uygulanmıştır. 600 kişi üzerinde gerçekleştirilen bir anketteki her bir deneğin belirttiği tercih kümesi bir işlem olarak düşünülerek pazar sepeti analizi gerçekleştirilmiştir. Apriori algoritması ile elde edilen sık görülen ürün kümelerinin herbiri birer daire ile gösterilmiş, ve destek değerleri dairelerin alanı ile temsil edilmiştir. Önerilen görselleştirmenin çok ilginç desenleri ortaya çıkarttığı ve operasyonel politikaların belirlenmesine katkı sağladığı görülmüştür.
</Özetçe>
<Anahtar>Bilgi görselleştirmesi, çizge görselleştirmesi, ilişki madenciliği, pazar sepeti analizi, veri madenciliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TEB’in İnovasyon Yolculuğu</Başlık>
<Özetçe>Özellikle son yıllarda rekabetin hızla arttığı bankacılık sektöründe rekabet avantajı kazanmak ve farklılaşmak için inovasyonu seçen TEB, bu konudaki çalışmalarına sektöre de öncülük ederek “Yenilikçilik ve Yaratıcılığın Kurum Kültürü olarak benimsenmesi ve ekonomik getirisi olan farklı ürün ve hizmetlerin oluşturularak sürdürülebilir rekabet avantajının kazanılması” hedefiyle 2007 yılında başladı. “Hedefe Giden Yolda Önüne Engeller Çıkar !O zaman İcat Çıkar” sloganıyla yola çıkan TEB halen çalışmalarına devam etmektedir. Yola çıkarken “Sürekli ve Kendiliğinden İnovasyon Yapabilen Bir Kurum Kültürünün Oluşturulması” amacını güden TEB, 3 yıllık inovasyon yolculuğu boyunca yerel ve uluslararası düzeyde konu ile ilgili birçok ödüller kazandı, uluslarası firmalar tarafından benchmark olarak gösterilerek çalışmaları hakkında “Case Study” ler hazırlandı. 

TEB’in İnovasyon Yolculuğu’nu boyunca yaşadıklarını, öğrendiklerini TEB İnsan Kaynakları Genel Müdür Yardımcısı Nilsen Altıntaş Yaem2010’un değerli konukları ile paylaşacak.

</Özetçe>
<Anahtar>İnovasyon, TEB</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Dünyada İnovasyon Stratejisine Genel Bir Bakış ve Ulusal İnovasyon Girişimi’nin Türkiye için İnovasyon Stratejisine Yaklaşımı</Başlık>
<Özetçe>Ekonomik performans ve sosyal gelişmişlik konusunda inovasyonun uzunca bir süredir merkezi bir konumu olduğu kabul edilmektedir. Geçtiğimiz dönemlerde inovasyon sadece teknoloji alanında uygulanabilir bir unsur olarak düşünülmüştü. Halbuki örgütsel değişim, pazarlama ve tasarım alanında inovasyonun gerçekleşebileceği algılandı. Bu değişikliklerin ise verimlilik artışı ve değer yaratma üzerinde pozitif katkısı olduğu bilinmektedir. Teknolojinin daha da ötesinde bazı alanlarda inovasyon yapılabileceğinin algılanmış olması, inovasyonun daha geniş alanlarda uygulama şansı bulduğu ve benimsendiğine dair düşünceyi pekiştirdi. 

Dünyanın bugün başbaşa kaldığı sorunların artık sınırları yoktur. Bu sorunların bir bölümü ilkim değişimi-küresel ısınma, sağlık, gıda güvenliği ve fakirlik olarak karşımıza çıkıyor. Bu sorunların çözümü daha güçlü inovasyon süreçlerinin varlığını ve uluslar arası işbirliği alanında yeni yaklaşımlara ihtiyaç göstermektedir. OECD tarafından geliştirilen strateji, tüm sorunlara tek bir çözümü geliştirecek biçimde değil, tüm sorunları adreslerken de doğrusal-lineer bir yaklaşımı benimsemeyecek biçimde yapılanmaktadır. 

Ulusal İnovasyon Girişimi’nin vizyonuna gelince; Türkiye’nin küresel inovasyon ekonomisi çerçevesinde; inovasyona dayalı kalkınmanın ve büyümenin evrensel ve ulusal gereklerini yerine getiren; ülke çapında inovasyona dayalı fikri mülkiyet odaklı bir ekonomik ve sosyal gelişme sürecini gerçekleştirmeye yönelen; bu hedefe göre kaynak dağılımı ve örgütlenmeyi sağlayabilen bir ülke haline gelmesi ‘ortak vizyon’ olarak önerilmektedir.
</Özetçe>
<Anahtar>İnovasyona dayalı kalkınma, küresel sorunlar, strateji, işbirlikleri</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Tedarik Zinciri Performansının Ölçümü İçin Kullanılan Yaklaşımlar ve Başarılı Performans Ölçümü</Başlık>
<Özetçe>Performans ölçütlerinin üretim işlemlerini desteklemek amacıyla 19. yüzyılın sonu ile 20. yüzyılın başlangıcına kadar dayandığı bilinmektedir. F.W. Taylor'ın işlemlerin zaman ve hareket etüdleri konusundaki fikirleri üretim hatlarında başarıyla uygulanmıştır. Diğer yandan işletme süreçlerindeki büyük değişimler üretimde çalışanların bireysel performansları yerine süreçlerin ve süreçleri oluşturan sistemin performansının ölçülmesinin daha önemli hale gelmesine neden olmuştur. 

Dengeli Puan Kartı (The Balanced Scorecard), SCOR Model (The Supply Chain Council’s SCOR Model), Lojistik Puan Kartı (The Logistics Scoreboard), Faaliyet-Odaklı Maliyetlendirme (Activity-Based Costing - ABC) ve Ekonomik Değer Analizi (Economic Value Analysis - EVA) gibi çeşitli yaklaşımlar dinamik tedarik zincirlerinin performanslarının ölçülmesi ve geliştirilmesi çalışmalarında kullanılan belli başlı teknikler olarak göze çarpmaktadır. Literatürde, bu yaklaşımların ortak özelliklerinin daha belirgin hale getirilmesi ve başarılı ölçümün gerçekleştirilmesi için bütünleştirilmelerinin mümkün olduğuna dair fikirler bulunmaktadır. 

Bu çalışmada bütünleşik olarak iş yapan işletmelerin oluşturduğu tedarik zincirlerinin performanslarının geliştirilmesine yardımcı olan yaklaşımların tartışılması ve bu tartışmanın bir sonucu olarak performans ölçütlerinin belirlenmesi hedeflenmektedir. Çalışmanın Türk işletmelerinin dahil oldukları tedarik zincirlerinin performansları konusunda önemli olduğu düşünülmektedir.
</Özetçe>
<Anahtar>Tedarik zinciri yönetimi, Tedarik zinciri performansı, Performans ölçütleri, Performans ölçümü</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>AssocMiner: Dinamik İlişki Madenciliği için bir Yazılım
</Başlık>
<Özetçe>Zaman içinde yapısal değişiklikler gösteren verilerin ilişki madenciliği ile incelenmesi manuel pek çok işlem gerektirmekte ve ilişki madenciliği yöntemlerinin gerçek hayat uygulamalarını zorlaştırmaktadır. Otomotiv yedek parçalarının satış verilerinin incelenmesi sırasında yazarların karşılaştığı bu duruma çözüm olarak belirtilen zaman aralıklarında peryodik aralıklar (gün, hafta, ay, yıl) için otomatik olarak ilişki madenciliği gerçekleştiren bir yazılım geliştirilmiştir. AssocMiner isimli bu yazılım aynı zamanda verilerin çizge görselleştirmelerini de otomatik olarak oluşturmaktadır.</Özetçe>
<Anahtar>Bilgi sistemleri, ilişki madenciliği, karar destek sistemleri, veri madenciliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Birlikte Üretim, Rassal Getiri ve İkame Edilebilir Ürünlü Float Cam Üretiminde Taktik Seviye Planlama</Başlık>
<Özetçe>Bu çalışmada float cam üretiminde taktik seviye planlama problemleri incelenmektedir. Float cam üretimi sürekli tipli bir üretim olup durdurulamayan üretim, rassal getiri, kısmen kontrol edilebilir birlikte üretim kompozisyonları, ürünlerin üretim sıralamasında karmaşık ilişkiler ve ikame edilebilir ürünler gibi özelliklere sahiptir. Ayrıca ürün değişim zamanları ve maliyetleri çok yüksektir ve üretim hızı ürün gamına dikkate değer ölçüde bağımlıdır. Bu özellikler, üretim kapasitesinin ölçülmesini ve yönetilmesini zorlaştırmaktadır. Bu çalışmanın esin kaynağını Şişecam'ın düz cam grubuna ait Trakya Cam şirketinde karşılaşılan gerçek problemler oluşturmaktadır. Trakya Cam'a ait coğrafi olarak birbirinden uzakta konumlanmış olan birçok üretim tesisi bulunmaktadır ve cam ürünlerinin taşınması maliyetli bir işlemdir. Bu nedenlerden ötürü lojistik maliyetleri dikkate değer ölçüde yüksek olmaktadır. Bu çalışmada renk kampanyası planlaması ve çok tesisli toplaşık planlama problemleri dikkate alınmakta ve karışık tamsayı doğrusal programlama tekniklerini kullanan bir karar destek sistemi tariflenmektedir. Kullanılan eniyileme modelleri üretim ve taşıma kararlarını eşzamanlı olarak vermektedir. Sözü geçen sistem tamamen gerçekleştirilmiş ve Trakya Cam'da 2005 yılında kullanıma alınmıştır.</Özetçe>
<Anahtar>Çok tesisli toplaşık planlama, Float cam üretimi, Karar destek sistemleri, Kapasite planlama, Tamsayı programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Çok Tesisli Orta Seviye Üretim Planlama ve Detaylı Çizelgeleme Uygulaması</Başlık>
<Özetçe>İpek Kağıt, Eczacıbaşı Topluluğu’nun temizlik kağıdı ürünleri üreten kuruluşudur. Üretim faaliyetleri Yalova Altınova ile Manisa fabrikalarında gerçekleşmektedir. İpek Kağıt, fabrikalarındaki stok seviyelerini ve kaynak kullanımlarını eniyilemek amacıyla çok tesisli orta seviye üretim planlama ve detaylı çizelgeleme çalışmaları yapmaktadır.
İpek Kağıt fabrikalarındaki üretim planlama ve çizelgeleme çözümü temelde üç aşamadan oluşmaktadır. “Kapasite Planlama” adı verilen ilk aşamada talepler, stok seviyeleri ve kaynak kapasiteleri göz önüne alınarak, aylık dönemler için üretim kararları verilir. İkinci aşama olan “Vardiya Planlama”da, ilk aşamanın sonucunda çıkan üretim miktarlarına göre makinelere haftalık vardiya atamaları gerçekleştirilir. Son aşamada ise, ilk iki aşamanın sonuçları baz alınarak detaylı çizelgeleme gerçekleştirilir. Bu konuşmada, İpek Kağıt’ın üretim planlama uygulamalarından ve bu uygulamalara uygun olarak her üç aşama için geliştirilen eniyileme modellerinden bahsedilecektir.
</Özetçe>
<Anahtar>çizelgeleme, kapasite planlama, vardiya planlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Lastik Üretiminde Çizelgeleme</Başlık>
<Özetçe>Lastik üretimi dört farklı aşamada gerçekleşir. Bu aşamalar sırasıyla: karıştırma; stok hazırlama; montaj ve pişirmedir. Bu dört aşamanın her biri farklı bir çizelgeleme problemi olarak ele alınabilir. Brisa'da bu dört aşamanın çizelgelemesi, birbirine geriye doğru ihtiyaç, ileriye doğru kısıt oluşturan bir yapı içinde çözülmüştür. Bu sunumda bu dört aşama ayrı ayrı ele alınacak ve uygulanan çizelgeleme yöntemlerinden bahsedilecektir.</Özetçe>
<Anahtar>çizelgeleme, lastik üretimi, planlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Terzi Usulü ve Sipariş Esaslı Üretim İş Modelinde Çizelgeme İhtiyacı
</Başlık>
<Özetçe>Vestel Elektronik A.Ş., 2008-2009 döneminde yaşanan global krizde, kıta Avrupası genelinde LCD TV üretimi yapan 34 üretim şirketinden 27 sinin kapandığı bir süreçte ayakta kalmasının ötesinde pazar payını kıta Avrupası genelinde sürekli artırarak Samsung firmasının ardından pazar ikinciliğine yükselmiştir. Bu başarısında terzi usulü ve sipariş esaslı üretim iş modelini başarıyla yürütüyor olmasının ve de bu paradigmayı birebir destekleyen yetkin bir planlama ve çizelgeleme sistemine sahip olmasının payı çok yüksektir.
ICRON Planlama sistemi, Vestel Elektronik A.Ş.’nin (VE) bilgi sisteminin çekirdek sistemidir. Başta SAP olmak üzere RF ve Kardex gibi temel sistemlerle çok iyi entegre edilmiş olan ICRON planlama sisteminin VE’deki macerası 2001 yılında başlamış olup bugüne kadar ki süreçte yetkinliği ve de kapsamı sürekli olarak gelişmiştir. BU sunumda, son olarak geliştirilen Sevkiyat ICRON Planlama Sistemi’nden bahsedilecektir. Sevkiyat ICRON Planlama sistemi VE’ye özgü bir sistem olup ortaya çıkışını hissedilen yeni ihtiyaçlar tetiklemiştir.
</Özetçe>
<Anahtar>Çizelgeleme, sevkiyat planlama, terzi usulü ve siparişe dayalı üretim</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Üretim Bantlarındaki Malzeme Kullanımının Tahmini için Matematiksel Formülasyon</Başlık>
<Özetçe>
Bu araştırmada üretim bantlarındaki malzeme kullanımının önceden tahmini için bir matematiksel formülasyon geliştirilmiştir. Araştırmanın çıkış noktası bir çamaşır makinesi fabrikasında üretimi besleyen malzeme elleçleme sisteminin iyileştirilmesine yönelik sürmekte olan bir projedir. Formülasyon, herhangi bir zaman aralığı içinde her bir üretim hattındaki her bir istasyonda her bir muhtemel malzeme için gerçekleşen tüketimi hesaplamaktadır. Hesaplamada üretilen tüm modellerin malzeme ve üretim bilgilerinin yanısıra her bir hat için gerçekleşecek olan üretim planı hesaplamalara temel oluşturmaktadır. Formülasyonun doğrulaması örnek verilerle sağlanmıştır. Formülasyonda kritik nokta verilen (t1, t2) zaman aralığı için t1 ve t2 anlarında her bir partinin üretim hattına göre hangi konumda bulunduğunun dikkate alınmasıdır. Bu formülasyonun geliştirilmesiyle birlikte istasyonlardaki malzeme ikmali politikaları, stok kontrolü ve fabrika içindeki forkliftlerin iş çizelgelemeleri planlanabilecektir.
</Özetçe>
<Anahtar>
Bu araştırmada üretim bantlarındaki malzeme kullanımının önceden tahmini için bir matematiksel formülasyon geliştirilmiştir. Araştırmanın çıkış noktası bir çamaşır makinesi fabrikasında üretimi besleyen malzeme elleçleme sisteminin iyileştirilmesine yönelik sürmekte olan bir projedir. Formülasyon, herhangi bir zaman aralığı içinde her bir üretim hattındaki her bir istasyonda her bir muhtemel malzeme için gerçekleşen tüketimi hesaplamaktadır. Hesaplamada üretilen tüm modellerin malzeme ve üretim bilgilerinin yanısıra her bir hat için gerçekleşecek olan üretim planı hesaplamalara temel oluşturmaktadır. Formülasyonun doğrulaması örnek verilerle sağlanmıştır. Formülasyonda kritik nokta verilen (t1, t2) zaman aralığı için t1 ve t2 anlarında her bir partinin üretim hattına göre hangi konumda bulunduğunun dikkate alınmasıdır. Bu formülasyonun geliştirilmesiyle birlikte istasyonlardaki malzeme ikmali politikaları, stok kontrolü ve fabrika içindeki forkliftlerin iş çizelgelemeleri planlanabilecektir.
</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Belirsiz Müşteri Siparişleri Altında Yüksek Çeşitliliğe Sahip Müşteri Portföyünün, Çok Kriterli Karar Verme Modelleri Kullanılarak Risk Gruplarına Ayrılması ve Buna Bağlı Olarak Üretim-Satış Optimizasyonunun Sağlanması</Başlık>
<Özetçe>Günümüzün rekabetçi koşullarında kontrollü stok tutmak, öngörülebilir taleplerle üretim planlamak ve nakit akışı döngüsünü kısa tutmak gittikçe zorlaşmaktadır. Özellikle kaliteyi en üst düzeyde tutarken minimum maliyet beklentisinde olan 'Otomotiv-Elektronik vb' sektörlerin yan sanayisi olan işletmelerde bahsini geçirdiğim kavramları sağlamak bir hayli güç bir hâl almıştır.
Bini aşkın müşteriyle çalışmasına rağmen karlılığını bir kaç müşteriyle sağlayabilen işletmeler kimi zaman üretimlerini bu durumun farkındalığından uzak bir şekilde planlamakta, stoklarını buna göre tutmamakta ve nakitlerini iyi yönetememektedirler. Piyasanın uzun vadeli ödemelerle çalışma isteği, öngörülemeyen müşteri siparişleri, stok maliyetlerinin yüksekliği, üretimi planlamanın kalitedeki ve finansal dengeyi kurabilmedeki yeri üretim ve satış operasyonları arasında bir optimizasyon çalışması yapılmasını zorunlu hale getirmiştir.
Çalışmamda yer vereceğim işletme de 'Otomotiv, Elektronik, Beyaz Eşya vb' sanayilere yan sanayi olma görevini üstlenmiş, atölye yapısından çıkıp kurumsal bir fabrika olma sürecine girmiştir. Bu noktada, çok sayıda olan ve her geçen gün genişleyen müşteri portföyünü kontrol altında tutabilmek ve talep öngörüsünü doğru yapabilip üretimini buna bağlı olarak planlayabilmek ihtiyacı duymaktadır. Bu dengenin kurulmasıyla birlikte, bir işletme için en önemli unsurlardan biri olan 'Nakit Akışını' daha düzenli kılabilecek hale gelinebilecektir.
Bu dengeye; Yöneylem Araştırması çerçevesinde Çok Kriterli Karar Verme Modelleri'nden faydalanılarak ulaşılması çalışmanın amacını oluşturmaktadır
</Özetçe>
<Anahtar>AHP, Belirsizlik, Çok Kriterli Karar Verme, Denge, Müşteri Çeşitliliği, Müşteri Risk Gruları, Nakit Akış, Pazarlama, Puanlama, Optimizasyon, Satış, Üretim</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>En İyi Kararın Zaman Cinsinden Değerinin Modellenmesi</Başlık>
<Özetçe>Çevrimiçi karar destek sistemlerinde en iyi karar ile bu kararı bulmak için harcanan zaman (düşünme süresi) arasında önemli bir ödünleşim vardır. Bu çalışma, en iyi kararın gerekliliğini ardışık dört parçadan oluşan bir kuyruk sistemini inceleyerek sorgulamaktadır. Sistemin irdelenmesi bir Markov zinciri modeliyle gerçekleşmektedir. Çizelgelemeden sağlanan fayda, iş yükü bazlı servis hızı kullanılarak modellenmekte ve en iyi çizelge ile çalışan sistemde harcanan ortalama süre ilk gelen önce ilkesiyle çalışan sistemdeki ile karşılaştırılmaktadır. Bu iki farklı ilkeye göre çalışan sistemlerin performans farkının, farklı sistem kapasiteleri, düşünme süreleri ve varış hızlarına göre değişimi de ayrıca incelenmektedir. İncelemede kararın kalitesinin kararın zaman cinsinden değerine göre değişimi de göz önüne alınmaktadır.</Özetçe>
<Anahtar>Çizelgeleme algoritmaları, karar düşünme süresi, Markov zincirleri</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Monte Carlo Simülasyonu İle Bir Bankadaki Operasyonel Kayıpların Tahmini Ve Bir Uygulama</Başlık>
<Özetçe>Genel olarak operasyonel proseste meydana gelebilecek bozulmalar olarak tanımlanan operasyonel risk; başarısız ve yetersiz içsel süreçlerden, çalışan personel ile kullanılan sistemlerden veya birtakım dışsal olaylardan kaynaklanan, doğrudan ya da dolaylı olarak ortaya çıkan risk türüdür (Basel Komitesi,2001a:2). Bu çalışmada, küçük ölçekli bir bankada belirli bir zaman periyodundaki sahtekarlık olayı (kredi kartı dolandırıcılığı) ile ilgili bir hipotetik örnek yaratılarak oluşan operasyonel kayıpların görülme sıklıkları (kesikli dağılım) ile parasal değerleri (sürekli dağılım) birleştirilmeye çalışılmıştır. Operasyonel kayıpların bütünleştirilmesindeki zorluk Monte Carlo Simülasyonu ile rassal sayılar üreterek ve her iki dağılım için farklı senaryolar oluşturularak çözümlenmiştir. Dağılımların simüle edilmesiyle, kurumlar beklenen kayıp değerlerini hesaplayabilecekleri gibi aynı zamanda az sıklıkta gerçekleşen ve etkisi yüksek olan kayıplarının da hangi olasılıklarla ortaya çıkabileceğini hesaplayabileceklerdir. Beklenmeyen kayıplar olarak tanımlanan bu kayıpların ihtimal hesaplamalarında ise Uç Değerler Teorisi’nden faydalanılarak çözüm bulunmuştur. Kurumlar, düşük olasılıklarla oluşabilecek beklenmeyen kayıpların muhtemel zararlarını, belirli karşılıklar ayırarak, kendilerini sigorta ettirerek veya teknoloji üzerine çeşitli yatırımlar yaparak azaltmaya çalışmaktadırlar.</Özetçe>
<Anahtar>Monte Carlo Simülasyonu, Operasyonel Kayıplar, Uç Değerler Teorisi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Risk Skorlandırması için bir Algoritma ve Demografik Verilerle Risk Tavrının Kestirimi
</Başlık>
<Özetçe>Bu çalışmada kişilerin risk tavrının belirlenmesi için geliştirilen bir skorlandırma algoritması ve bu algoritmanın bir anket verisi üzerindeki uygulaması sunulacaktır. Çok sayıda finansal tavırla ilgili değişkenin her bir gözlem için değerlerini dikkate alarak risk skorlarını hesaplayan bu yöntem regresyon bazlı olup iteratif olarak nihai risk skorlarına yakınsamaktadır. 600'den fazla katılımcıdan toplanan verilerle önerilen algoritmanın uygulaması gerçekleştirilmiş ve risk skorlarının değişkenler ile nasıl açıklandığı veri analiz yöntemleriyle araştırılmıştır. Şaşırtıcı olarak sadece demografik değişkenlerin yapay zeka yöntemleri ile kişilerin risk skorlarını kestirmesinde çok yüksek oranda başarı elde edilmiştir. Buradan çıkan çarpıcı sonuç, finansal tavrı sorgulamaktan görünürde uzak çok temel bazı demografik bilgilerin ve bireysel tercihlerin yardımıyla insanların risk tavrının kestirilebilmesidir.</Özetçe>
<Anahtar>Makine öğrenmesi, risk skorlandırması, veri madenciliği, yapay zeka</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Çok Kademeli, Kayıp Satışlı (S-1, S) Envanter Sisteminin Modellenmesi</Başlık>
<Özetçe>Bu çalışmada bir perakendeci ve bir depodan oluşan iki kademeli bir envanter sistemi incelenmiştir. Her iki kademede de (S-1, S) envanter politikası uygulanmakta ve perakandeciye talepler poisson dağılıma uygun olarak gelmektedir. Ulaştırma sürelerinin sabit olduğu kabul edilmektedir. Perakendecinin elinde ürün olmadığı durumlarda gelen talepler karşılanamamakta (kayıp satış), depoda ürün olmadığında perakendeciden gelen talepler için ise yok satma yapılmaktadır. Ürünlerin yaşları üzerinden tanımlanan stokastik süreç kullanılarak model kurulmuştur. Kesin çözümü elde etmekdeki güçlükler nedeniyle talep geliş hızı için yapılan bir yaklaşım ile elde edilen sonuçlar, benzetim modeli ile elde edilen sonuçlar ile karşılaştırılarak, yaklaşım etkinliği değerlendirilmiştir.

</Özetçe>
<Anahtar>Çok kademeli Envanter Sistemi, (S-1, S) Envanter Modelleri, Kayıp Satış</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Sağlık Sistemlerinin Yöneylem Araştırması Uygulamaları Açısından Sınıflandırılması</Başlık>
<Özetçe>Yöneylem araştırması, üretim sistemlerinde olduğu kadar hizmet sistemlerinde de önemli rol oynamaktadır. Özellikle son yıllarda hizmet sistemlerinde yöneylem araştırması uygulamalarına oldukça sık rastlanmaktadır. Bunun en büyük nedenlerinden birisi insanların bilinçlenmesi ve aynı hizmeti alabilecekleri alternatiflerin çoğalması ile birlikte beklentilerinin artmasıdır. En önemli hizmet sistemlerinden birisi sağlık olarak karşımıza çıkmaktadır. Sağlık sisteminde söz konusu olan insan hayatıdır ve bu sektör çalışanları zor şartlar altında, yoğun stres ortamında görevlerini yerine getirmektedir. Yöneylem araştırması bir sağlık kurumunun yönetim politikaları ve faaliyetlerinin bilimsel olarak belirlenmesinden, tıbbi tanı ve kararların verilmesine kadar her alanda uygulanmakta ve oldukça faydalı sonuçlar sağlamaktadır. 
Günümüze kadar yöneylem araştırmasının sağlık sistemlerinde uygulanmasına örnek pek çok çalışma yapılmıştır. Ancak sağlık sistemlerinin her birimine ve her konusuna uygulanabilen yöneylem araştırmasının bu sistemde çok farklı alanlarda ve konularda karşımıza çıktığı görülmektedir. Bu nedenle çalışmamızda, sağlık sistemlerinde, günümüze kadar yapılmış olan çalışmalar araştırılmış ve kendi içlerinde sınıflara ayrılarak düzenlenmiştir. 
1. Sağlık Sistemlerinde Yönetsel Karar Problemleri; Bu başlık altında sağlık sistemlerinde yapılan çalışmalar yöneylem araştırması açısından “Ulusal”, “Bölgesel” ve “Örgütsel” olarak.
2. Sağlık Sistemlerinde Tıbbi Tanı ve Karar Verme Problemleri; Bu başlık altında ise sağlık sistemlerinde yapılan çalışmalar yöneylem araştırması açısından “Hastalık Tanı Modelleri” ile “Hastalık Tedavi Modelleri” olarak sınıflandırılmıştır.
</Özetçe>
<Anahtar>Sağlık sistemleri, Yöneylem Araştırma,Sınıflandırma</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Toplam Kalite mi - İnovasyon mu?</Başlık>
<Özetçe>Yönetim bilimciler tarafından iletişim çağı olarak adlandırılan içinde bulunduğumuz dönem ise, değişen sermaye, ekonomi, bilgi, politik kavramlar ve de en önemlisi değişimin hızını yakalayamama korkusu ile hepimizi aceleci bir yapıya dönüştürmüştür. Bu nedenle KalDer'in desteğiyle mükemellik modeli çerçevesinde kullanılmaya başlanan Toplam Kalite yaklaşımı zaman zaman yeni yönetim akımlarının etkisiyle bazı kuruluşlar tarafından eskidiği düşüncesiyle terkedilmiştir. 
Değişen rekabet koşulları yöneticilerin aklına “Tüm kuruluşlar Mükemellik Modelini uygularsa rekabet gücü için gerekli farkı nerede yaratacağız ?” sorusunu getirmiş ve bu sorunun yanıtını veremeyen yöneticiler yeni yönetim arayışları içine girmişlerdir. 
Oysa Toplam Kalite’nin temel taşları sayılan Deming ve M. İmaı sürekli iyileşmeyi “Kaizen” ve “Deming Döngüsü” ile 1950’li yıllarda tanımlayarak Toplam Kalite yaklaşımına kendi kendini yenileyen bir dinamizmi daha baştan yerleştirmişlerdir. Daha sonra bu kavramsal dinamizm mükemmellik modeli yaklaşımı içinde bütünleşerek ölçülebilir hale gelmiştir. 

Günümüzde inovasyonun yeni bir kavram gibi ortaya konmasındaki temel neden yıllardır sadece Ar-Ge ile gereçekleştirileceği öngörülen inovasyonun herkesin işi olarak ortaya konmasıdır. Oysa tüm süreçlerde sürekli iyileşmeyi öngören Mükemellik Modeli ’nin bunu zaten yıllardır yapılmasını öngörmekteydi. 
Sözün özü, Toplam Kalite yaklaşımını sözde bırakmayan, özde algılayan ve bunu eyleme geçiren kuruluşlar, inovasyon için gerekli kültürel ve organizasyonel alt yapıya sahip olarak rekabet için mavi okyanuslara bir adım önde açılabilir.

</Özetçe>
<Anahtar>Değişim hızı. Toplam kalite eskidimi? İnovasyon Toplam Kalite ilişkisi. İnovasyon herkesin işi.</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Üst Düzey Karar Vericilerin Inovasyon Politikası Oluşturmalarına Yönelik Karar Destek Sistemi</Başlık>
<Özetçe>Bu çalışmada, üst düzey şirket yöneticilerinin inovasyon politikası oluşturmalarına yardımcı olacak internet tabanlı bir karar destek sistemi (KDS) geliştirilmiştir. Geliştirilen KDS, daha önce yapılmış olan bir alan çalışmasıyla altı farklı imalat sektörlerinde yer alan 184 firmadan derlenmiş olan verileri ve bu verilerle doğrulanmış olan bir modeli temel almaktadır. Söz konusu çalışmada, bilimsel yazında firma bazında inovasyon performansını etkilediği gösterilmiş olan çok sayıdaki inovasyon belirleyicilerine yönelik olarak bir anket uygulanmış ve gene aynı anketle firmaların inovasyon seviyelerinin ölçülmesiyle öngörülen kuramsal modelin sağlaması yapılmıştır. Internet üzerinden erişilecek olan elektronik anketi dolduracak kullanıcılar, anında, veri tabanında yer alan diğer firma anketleriyle inovasyon belirleyicileri ve performans göstergeleri bağlamında karşılaştırıldığı bir “kıyaslama raporuna” ve hangi inovasyon belirleyicileri bağlamında iyileştirmeler yapmalarının inovatif performanslarını geliştireceğini işaret edecek “politika önerileri raporuna” gene elektronik ortamda ulaşacaktır. Özellikle ikinci raporun oluşturulmasında anketi dolduran firmanın hangi belirleyiciler kapsamında gelişmeye müsait olduğu (kıyaslama sonucu belirlenebilecek) ve belirleyicilerin önemlilik dereceleri bilgisine ihtiyaç bulunmaktadır. İnovasyon belirleyicileri arasındaki göreceli önemlilik dereceleri ise genetik algoritması ve benzetimsel tavlama yöntemleri kullanarak uzay taraması yapan bulanık mantık temelli çıkarsama yöntemi kullanılarak belirlenmektedir.</Özetçe>
<Anahtar>Bulanık Mantık, İnovasyon Yönetimi, Karar Destek Sistemi, Yapay Zeka Algoritmaları</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Ayrılmaz İkili: İnovasyon ve İnsan Kaynakları</Başlık>
<Özetçe>İnovasyon (yenilikçilik) en basit anlatımıyla “Ekonomik değer yaratan farklı bir şeyler yapmak”tır. Rekabetin arttığı ve iletişim araçları sayesinde dünyanın küçüldüğü günümüzde, farklılığı yaratma ve ekonomik değere dönüştürmede en önemli kaynak, “İnsan”dır. 

Gerek ülkeler, gerekse kurumlar, yenilikçi insan kaynakları politikaları ile rekabet güçlerini koruyup geliştirebilirler. Bunu yapabilmenin yolu ise, uygulanan politikalar ve kullanılan araçlarla yenilikçiliğe uygun kültür değişimini sağlamaktan geçer.

AB inovasyon raporu 2009, İnsan Kaynakları Boyutunda ülkemiz 27 Avrupa ülkesi içinde en hızlı büyüme gösteren ülkeler arasında 4. sırada yer almasına rağmen, aynı boyutta yenilikçilik performansında son sırada yer almaktadır. 

Yeni fikir ve uygulamaları öğrenmeyi, yeni fikir ve görüşlere açık, esnek, risk almayı seven, belirsizlikleri tolere edebilen, disiplinler arası hareket edebilen çalışanlardan beklersiniz. Ama bu tek başına yeterli değildir. Aynı zamanda yenilikçiliği destekleyecek kültür, iş süreçleri ve iş ortamı da yaratmalısınız. İnsan kaynaklarına ilişkin politika ve stratejiler bu ortamın yaratılmasında çok önemli rol oynamaktadır. 

Bu çalışmada, Yenilikçiliği destekleyen ve sürdürülebilmesini sağlayan İnsan Kaynakları yaklaşımları ve “Yenilikçi Kültür” oluşturmadaki etkileri örneklerle anlatılacaktır.
</Özetçe>
<Anahtar>İnovasyon,İnsan Kaynakları,Kültür Değişimi,Rekabet,Sistem,Yaratıcılık,Yenilikçilik</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Laboratuar Ortamında Eğitim Amaçlı Tasarlanan Bir U Tipi Montaj Hattının Ergonomik Analizi</Başlık>
<Özetçe>Ülkelerin ekonomik ve toplumsal kalkınma performansını, inovasyona yaptıkları yatırım ve bu yatırımlarla elde ettikleri sonuç ve etkiler belirlemektedir. İnovasyonun bu olumlu etkilerini elde etmek için etkin kamu müdahaleleri gerekir. Bugün dünyada gelinen noktada, inovasyona yönelik kamu politikalarının ve programlarının tüm politika alanlarını kapsayacak şekilde ve inovasyonun bütün türlerini özendirecek bir anlayışla şekillendirilip uygulanması yönündedir. Bu kapsamda, önemli bir inovasyon türü olan “pazarlama inovasyonu” da üzerinde önemle durulan konulardan birisidir. Ancak Türkiye’de inovasyon genellikle Ar-Ge ile eş tutulmakta ve ağırlıklı olarak ürün ve süreç inovasyonuna yönelik çalışmalar özendirilmektedir. Bu bildiride, Türkiye’de özellikle de geleneksek sektörlerde uygulanması halinde önemli bir dönüşüm yaratabilecek olan pazarlama inovasyonuna dikkat çekebilmek ve bu amaçla başarı öykülerinin oluşumunu sağlayabilmek gerçekleştirilmiş olan projeyle ilgili bilgi ve deneyim paylaşılmaktadır.</Özetçe>
<Anahtar>Kalkınma, pazarlama inovasyonu, rekabetçilik</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Afet yönetimi için risk ölçütü içeren iki aşamalı rassal programlama modeli</Başlık>
<Özetçe>Alışılagelmiş iki aşamalı rassal programlama modellerinde eniyi kararları bulmak için rassal değişkenleri kıyaslarkan “beklenen değerler” yeğlik ölçütü olarak kullanılır. Bir başka deyişle, geleneksel iki aşamalı rassal programlama modelleri “riske aldırışsızdır”. Ancak rassal değişkenliğin mevcut olduğu durumlarda, bu değişkenliğin etkilerinin modellenmesi için karar verme problemlerinde risk ölçütleri göz önüne alınmalıdır. Çalışmamızda “riskten kaçınan” iki aşamalı rassal programlama modelleri üzerinde durulmakta ve risk ölçütü olarak da “koşullu riske maruz değer (conditional value-at-risk, CVaR)” kullanılmaktadır. CVaR olası yüksek maliyetleri kontrol etmekte kullanılan bir risk ölçütüdür. Önerilen riskten kaçınan yaklaşım bir afet yönetimi problemi için uygulanmıştır. Bu problemde afet öncesinde dağıtım merkezlerinin nerelere kurulacağına ve afet durumunda ihtiyaç duyulan farklı malzemelerden ne miktarda depolanacağına karar verilmektedir. Afet durumunda yardım malzemelerine olan gereksinimlerdeki ve ulaşım ağında oluşabilecek hasar düzeyindeki belirsizlikler dikkate alınarak toplam maliyetin beklenen değerinin ve tanımlanan risk ölçütünün ağırlıklı toplamını en küçükleyen kararlar bulunmaktadır. Belirsizlikler bir senaryo kümesi kullanılarak modellenmiş ve önerilen model bir büyük ölçekli karışık tamsayılı doğrusal programlama olarak yazılmış ve bu zor problemi çözmek için ayrışım algoritmaları geliştirilmiştir. Beklenen değerin yanısıra risk ölçütü kullanmanın eniyi kararlara olan etkilerini açıklayabilmek ve geliştirilen çözüm yöntemlerinin hesaplama verimliliklerini göstermek için farklı problem örneklerine dair sayısal sonuçlar sunulacaktır.</Özetçe>
<Anahtar>depo yer seçimi, afet öncesi malzeme tedariği, rassal programlama, rassal ulaşım ağı, risk</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Radyo frekanslı tanımlama (RFID) teknolojisinin yeniden kullanılabilir konteynırların yönetimine etkisi</Başlık>
<Özetçe>Çevre problemlerinin ve ambalaj maliyeti tasarrufunun önemi artıkça, yeniden kullanılabilir konteynır ve paletlerin kullanımı giderek yaygınlaşmaktadır. Varlık takibinin kısıtlı olması yeniden kullanılabilir konteynırların ve paletlerin yönetiminde önemli bir sorundur. Radyo frekanslı tanımlama (RFID) teknolojisi varlık takibinin sağlanmasında bir yöntem olarak uygulanabilir, fakat bu teknolojinin uygulanması yoğun çaba ve yüksek yatırım maliyetleri gerektirmektedir. Bu çalışma kapsamında varlık takibinin artmasının katma değeri ve RFID teknolojisinin sağladığı iyileştirme ve optimizasyon fırsatlarını, konteynır havuzlarının kapalı devre tedarik zincirleri için maliyet ve fayda kalemlerini dikkate alarak araştırmaktayız. Bu çalışmamızda, matematiksel modeller ve benzetim modelleri kullanmayı planlamaktayız. Bir vaka analizi üzerinden varılmış sonuçları ve bununla birlikte gelecek araştırma konularını da sunmaktayız.</Özetçe>
<Anahtar>Tersine Lojistik, Tedarik Zinciri Yönetimi, Endüstride YA/EM Uygulamaları</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İş Güvenliği Uzmanlığı Eğitimi</Başlık>
<Özetçe>2009 yılından itibaren tüm üniversiteler İş Güvenliği Uzmanlığı Eğitimini verme yetkisini kazanmıştır.

Teorik ve uygulamalı olmak üzere iki bölümden oluşan eğitim programının süresi, her iş güvenliği uzmanlığı sınıfı için 180 saat teorik ve 40 saat uygulama olmak üzere toplam 220 saattir.

Teorik eğitimin en fazla üçte ikisi Uzaktan Eğitim Sistemi kullanılarak verilebilmektedir. Uygulamalı eğitimler ise iş güvenliği uzmanı bulunan işyerlerinde yapılmaktadır. 

İş Güvenliği Uzmanlığı Standart Eğitim Programına göre, 50 farklı ders bu 180 saatlik teorik eğitim sırasında verilmektedir.

İş Güvenliği Uzmanlığı eğitiminin sonunda, eğitime katılanların başarılı sayılmaları için, İş Sağlığı ve Güvenliği Genel Müdürlüğü’nce Öğrenci Seçme ve Yerleştirme Merkezi’ne veya Milli Eğitim Bakanlığı’na sınav yaptırılır. Katılımcıların bu sınavdan 100 tam puan üzerinden en az 70 puan almış olmaları şartı aranır ki, bu şart verilen eğitimin kalitesini etkileyen en önemli husustur.

Karabük Üniversitesi, "İş Güvenliği Uzmanlığı Eğitim Yetkisi"ni alan ilk kamu kurumu ve dolayısıyla ilk üniversitedir.

Bu çalışmada, Karabük Üniversitesi'nce, onlarcası Endüstri Mühendisi olmak üzere yüzlerce mühendise verilmekte olan "İş Güvenliği Uzmanlığı Uzaktan Eğitim Programı" tanıtılacaktır.

</Özetçe>
<Anahtar>İş Güvenliği, Ergonomi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Laboratuar Ortamında Eğitim Amaçlı Tasarlanan Bir U Tipi Montaj Hattının Ergonomik Analizi</Başlık>
<Özetçe>Mühendislik eğitiminde laboratuar çalışmalarının önemi büyüktür; uygulama ile desteklenen teorik bilginin anlaşılırlığı ve kalıcılığı artmaktadır. Kırıkkale Üniversitesi Endüstri Mühendisliği Bölümünde, öğrencilerin üretim planlama, ergonomi, iş etüdü ve kalite kontrol derslerinin laboratuar uygulamalarında kullanılmak üzere bir U tipi montaj hattı geliştirilmiştir. Uçurtma üretimi yapılan montaj hattı, üretim araçlarının ve malzemelerin ucuzluğu, öğrenciler tarafından kolayca öğrenilmesi ve çalıştırılması gibi özelliklere sahiptir. Bu çalışmada, montaj hattının tasarım ve geliştirilmesi aşamalarında dikkate alınan ergonomik düzenlemeler ve iyileştirmeler üzerinde durulmuştur. Bir iş sistemi olarak ele alınan laboratuar; yapılan işler, iş akışı, kullanılan alet ve teçhizat gibi faktörler açısından analiz edilerek, çalışana etkiyen fiziksel ve zihinsel yüklerin azaltılmasına, aynı zamanda iş sisteminin performansının artırılmasına çalışılmıştır. Yapılan çalışmanın amacı; bu laboratuar ortamının ergonomi dersleri için nasıl bir uygulama alanı oluşturduğunu ortaya koymak; öğrencilerin, kendilerinin içinde bulunduğu bu üretim sisteminde gerçekleştirilen ergonomik iyileştirmelerin doğrudan tecrübeyle farkına varmalarını sağlayarak konunun önemine dikkat çekmektir.</Özetçe>
<Anahtar>Ergonomi, mühendislik eğitimi, U tipi montaj hattı</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Ürün Geri Kazanımı Yönetiminde Iadelerin Kalite Bilgisinin Degeri</Başlık>
<Özetçe>Birçok endüstri dalında iade edilen ürünler, geri kazanım amacı ile tedarik
zincirinde geriye dogru tasınmakta ve böylece “kapalı döngü tedarik zincirleri”ni
olusturmaktadır. İadelerin geri kazanımının daha etkili yönetilmesinden
saglanabilecek yararlar giderek önem kazanmaktadır. Ne var ki, iadelerle ilgili
ürün kalitesinin belirlenmesinde ortaya çıkabilecek veri yetersizligi gibi bazı
sorunlar, geri kazanım süreçleriyle ilgili yönetim kararlarının alınmasında kritik
belirsizliklere dönüsebilmekte ve kapalı döngü tedarik zincirlerinin daha etkin
çalısabilmesinin önünde engeller olusturmaktadır. Geri kazanımla ilgili planlama kararlarının alınmasında kullanılacak bilginin niceliginin artırılmasıyla kayda deger kazanımların saglanabilecegi düsünülmektedir. İadelerin kalite derecelendirmesi ile ilgili olarak mükemmel düzeyde bilginin, “gömülü sistemler” yardımıyla elde edilebilmesi halinde, daha etkili geri kazanım kararlarıyla tedarik zinciri süreçlerinin performansının arttırılabilecegine dair hipotezi sınanmaktadır. Bu amaçla, çok asamalı geri kazanım süreçlerini genelleyen lineer programlama modelleri kurulmus, özellikle fiyatların zamanla azaldıgı piyasalarda, kayda deger kazanımların elde edilebilecegi hesaplamalar ile gösterilmistir.
</Özetçe>
<Anahtar>Tersine tedarik zinciri, ürün geri kazanım yönetimi, kalite derecelendirmesi, enformasyonun degeri</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Doğrusal Olmayan Tersine Lojistik Ağ Tasarımı Modeli ve Benders Ayrıştırma Tabanlı Çözüm Yöntemi</Başlık>
<Özetçe>Bu çalışmada amacı dağıtım merkezleri, muayene veya kontrol merkezleri ve yeniden üretim tesisleri yer seçimi ile kullanılmış ürünlerin geri toplama fiyatının belirlenmesi olan bir tersine lojistik ağ tasarım problemi üzerinde çalışılmıştır. Öncelikle bir karma tamsayılı doğrusal olmayan tersine lojistik ağ tasarım probleminin gösterimi verilmiştir. Geri toplama fiyatı herhangi bir pozitif değere sabitlendiğinde geriye kalan problem bir tamsayı programlama problemidir. Benders Ayrıştırması ile problem kesin olarak çözülebilmektedir.

</Özetçe>
<Anahtar>Benders ayrıştırması, karma tamsayılı doğrusal olmayan model, tersine lojistik, ters lojistik, ağ tasarımı</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Mühimmat Dağıtım Ağı Tasarımı için bir Yer Seçimi ve Rotalama Problemi</Başlık>
<Özetçe>Yer Seçimi-Rotalama (Location-Routing Problem, LRP) problemi stratejik bir karar olan yerleşim ve operasyonel bir karar olan rotalama problemlerini aynı anda çözmektedir. Bu çalışmada, muharebe alanında etkin ve esnek bir mühimmat dağıtım sisteminin planlanmasına yardım edebilecek bir karar destek sistemi geliştirilmesi hedeflenmiştir. Problem tanımının hem yer seçimi ve hem de rotalama problemlerini ihtiva ettiği açıklanarak bir LRP modeli geliştirilmesi gerektiği gösterilmiştir. Bu maksatla öncelikle geniş bir literatür taraması yapılarak mevcut modeller incelenmiştir. Mevcut modellerin bizim problemimizi çözmeye yeterli olmadığı gösterilerek öncelikle karmaşık bir statik LRP modeli geliştirilmiştir. Model kapasiteli sabit ve hareketli mühimmat transfer noktalarının yerini seçmekte ve kapasiteli çoktürel araç filosu kullanarak zaman pencereleri içerisinde farklı çeşitte mühimmatı ihtiyaç noktalarına dağıtmaktadır. Çözüm zamanını kısaltmak maksadıyla birçok geçerli eşitsizlik geliştirilmiştir. Daha sonra muharebe sahasını daha gerçekçi modelleyebilmek için dinamik bir LRP modeli geliştirilmiştir. Statik model tek bir planlama dönemini ele alırken, dinamik model birden fazla ardışık planlama dönemini hepberaber çözmekte ve mühimmat dağıtım ağını tüm muharebe süresi için planlamaktadır. Gerçek senaryolar üzerinde hem statik ve hem de dinamik modelin başarımı gösterilmiş ve umut verici sonuçlar elde edilmiştir. Bu çalışmada geliştirilen model şu ana kadar literatürde yer alan en karmaşık ve gerçekçi LRP modellerinden biridir.</Özetçe>
<Anahtar>Yer Seçimi Rotalama Problemi, Ağ Tasarımı, Lojistik, Dağıtım, Askeri Uygulama.</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Eğitim ve Öğretim Süreçlerinin Yönetiminde Bir Karar Destek Modeli

</Başlık>
<Özetçe>Yüksek Öğretim Kurumlarının stratejik planları doğrultusunda şekillendirerek birbirlerinden farklılık ve ayrıcalıklarını ifade edebilecekleri en önemli süreçlerinden biri hiç kuşkusuz “Eğitim ve Öğretim Süreçleridir”. Avrupa Yeterlilikler Çerçevesi gereği üniversitelerimizin eğitim ve öğretim süreçlerini “saydamlık”, “tanınma”, “hareketlilik” kriterlerini sağlayacak ve bunları güvence altına alacak sistemler konusundaki arayışlarına son yıllarda ağırlık verdiği gözlenmektedir. Bu makalede ana tema yukarıda sayılan kriterleri esas alan ve süreç yönetimi felsefesini çatısında barındıran bir karar destek modelinin oluşturulmasıdır.</Özetçe>
<Anahtar> Süreç Yönetimi, Eğitim Süreçleri, Karar Destek Modeli, ANP</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Brisa Bayiilerinde Talep Tahmin Modelleme</Başlık>
<Özetçe>Bu çalışma, Brisa bayiilerinin aylık lastik taleplerini kestirmek amacıyla kullanılan 2 basamaklı bir öngörü modelini ele almaktadır. Bu sayede, Brisa’nın stok seviyelerini daha iyi bir şekilde kontrol edebilmesine yardımcı olmak amaçlanmıştır. Çalışma, zaman serilerini kullanan objektif bölüm ile bölge şefleri tarafından ayarlanabilecek büyüme oranlarını kapsayan subjektif bölümü içermektedir. İlk bölümde, Üçlü Üstel Yumuşatma metodolojisi (Winter metodu), eğilim ve mevsimselliği aynı anda kullanabilmeyi mümkün kılmak amacıyla kullanılmıştır. Spesifik olarak kış lastiği satışları incelenirken, bir yıllık periyodlar yerine altı aylıklar tercih edilmiştir. İkinci kısımda ise, ilgili şefin o ayki satışlardaki artış veya azalış beklentileri önceki öngörü sonucuna eklenir. Genel ekonomide veya bölgesel pazar dinamiklerinde meydana gelebilecek değişimler böyle bir güncellemeyi gerektirmiştir.</Özetçe>
<Anahtar>Talep tahmin modelleme, Zaman serisi analizi, Hibrid yaklaşım</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Brisa Loyale: Müşteri Sadakat Analizi</Başlık>
<Özetçe>Bu çalışmada Brisa’nın iki markasının son kullanıcılarının sadakatlerinin belirlenmesi için geliştirilen model ele alınmıştır. Çalışmanın amacı, hali hazırda kullanılmakta olan subjektif yaklaşım yerine daha sistematik ve objektif bir metodla, müşteri ilişkileri yönetim kararlarına ve stratejik pazarlama programlarına yardımcı olmaktır. Çalışmada veritabanında tutulan geçmiş müşteri satış ve davranış bilgilerine dayanan RFM modeli kullanılmaktadır. Satış ve davranış bilgileri yakınlık (R), sıklık (F) ve parasal (M) değerler olarak incelenir ve; bu incelemeye dayalı farklı farklı son kullanıcı grupları oluşturulur. Son kullanıcılar hakkında daha detaylı analizler yapabilmek amacıyla, bu grupların yıllara göre dinamik hareketliliklerini de içeren bir çalışma hazırlanmıştır. Bu çalışmanın, kullanıcıların Brisa’nın iki markasına olan sadakatleri hakkında kolayca yapılabilecek yorumlar sayesinde ilgili yöneticilerin karar verme mekanizmalarında etkili olması beklenmektedir.</Özetçe>
<Anahtar>Müşteri sadakati, Müşteri memnuniyet yönetimi, Müşteri davranış analizi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Unilever Türkiye’nin Algida Dondurmaları Dağıtım Ağının Yeniden Tasarlanması</Başlık>
<Özetçe>Bu çalışmada Unilever Türkiye’nin Algida Dondurmaları dağıtım deposu yerlerinin, sevkiyat ve depolama maliyetlerini en aza indirecek şekilde yeniden belirlenmesi amaçlanmıştır. Ürün satışının yoğun olduğu aylarda depolarda yeterli stok kapasitesinin bulunması en önemli kısıttır. Mevcut her depo için sabit maliyetler, geçmiş envanter düzeyleri ve geçmiş ürün talebi verileri derlenmiş ve bunlar oluşturulan tesis yerleştirme modeline parametre olarak girilmiştir. Depolara sevkiyat sıklığı, yükleme yöntemleri, en az sevkiyat miktarları ve depo güvenlik stokları gibi etkenlerin çözüme etkisi incelenmiş; bulgular ışığında güvenlik stoğu hesaplaması gibi bazı süreçlerde iyileştirmeler önerilmiştir.</Özetçe>
<Anahtar>dağıtım ağı, depolama, hızlı tüketim malları, tedarik zinciri yönetimi, tesis yerleştirme,</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Unilever Türkiye için Çoklu Regresyon Bazlı Talep Tahmin Sistemi Geliştirilmesi</Başlık>
<Özetçe>Bu çalışmada Unilever Türkiye için çoklu regresyon bazlı bir talep tahmin sistemi geliştirimesi amaçlanmıştır. Şirket ürünlerinin pazarda karşılaştığı yoğun rekabet, satış fiyatlarının ve promosyonel aktivite düzeylerinin sürekli değiştirilmesini gerektirmekte, bu durum da gelenesel zaman serisi bazlı talep tahmini yöntemlerini geçersiz kılmaktadır. Çözüm olarak çalışmamız dahilinde çeşitli örnek ürünler için ürün fiyatı, reklam harcamaları, rakiplerin fiyatları, pazar büyüklüğü ve sezonsallık gibi etkilerin ürün talebine etkisini belirleyen çoklu regresyon modelleri geliştirilmiştir. Bu modeller üzerine kurulacak talep tahmini karar destek sistemi, şirkete hem üretim planlaması hem de satış kanallarında yapılacak aktivitelerin planlanmasında yardımcı olacaktır.

</Özetçe>
<Anahtar>Talep tahmini, çoklu regresyon, hızlı tüketim malları, karar destek sistemleri</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yöneylem Araştırması ve YA/EM Ulusal Kongreleri: Gözlemler, Öneriler

</Başlık>
<Özetçe>Bu satırların yazarı, başlangıçta “Yöneylem Araştırması (YA)”, sonraları “Yöneylem Araştırması ve Endüstri Mühendisliği (YA/EM)” başlıklarında toplanan ulusal kongrelerin hepsine katılma ve çoğunda aktif görev alma fırsat ve şansını yakalamış; meslek hayatının kırk yılını YA eğitim- öğretimi ve YA uygulamalarıyla geçirmiş bir neferdir. Bildiride, 30 uncusu gerçekleştirilen ulusal kongre vesilesiyle, başlangıçtan bu güne ulusal kongreler birlikte ele alınarak, zaman içindeki gelişim ve yönelimlere ilişkin tespit ve gözlemlere yer verilmiştir. Daha sonra, YA topluluğu olarak başarabildiklerimizin yanında, hangi konularda sorunlarımız olduğu tartışılarak, YA topluluğu ve Yöneylem Araştırması Derneğinden beklentilerle ilgili görüş ve önerilere değinilmektedir.</Özetçe>
<Anahtar>endüstri mühendisliği eğitimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yöneylem Araştırması ve Endüstri Mühendisliği Öğretiminde Farklı Yaklaşımlar</Başlık>
<Özetçe>Genelde öğretmenler kendi öğrendikleri gibi öğretme eğilimindedirler. Fakat maalesef günümüzün Profesörlerine YA/EM öğretmek için kullanılmış olan metotlar son yıllarda hızla etkisiz hale gelmişlerdir. Aslında hiçbir kuşak için pek de etkili olduğunu iddia edemeyeceğimiz "ex cathedra" (kürsüden) eğitim, ÖSS'ye programlanmış Y kuşağı (veya İnternet kuşağı) için özellikle etkisiz kalmaktadır. Sorun sadece YA/EM eğitimini değil tüm yüksek öğretimi etkileyecek boyuttadır ve gelecek bu sorunu çözebilecek disiplinlerin olacaktır. Problem çözme eğitimimiz ve disiplinimiz bize bu bağlamda önemli bir avantaj sağlamaktadır. İletişim ve bilişim teknolojilerinden yararlanmaya en yatkın alanlardan birisi olan ve DNA'sında inovasyon bulunan YA/EM'i üniversitedeki en popüler alanlardan birisi yapmak mümkündür. Bu kısa sunumda bu bağlamda başarılı olduğu kanıtlanmış bir "yapılabilecekler listesi" verilecektir.</Özetçe>
<Anahtar>endüstri mühendisliği eğitimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>E-öğretim ve Açık Öğrenme Kaynakları</Başlık>
<Özetçe>Bilgi ve iletişim teknolojisindeki gelişmeler her alanda olduğu gibi eğitimin de daha etkili ve verimli yapılabilmesi için önemli fırsatlar sağlamaktadır. Sanal sınıflardan (Virtual Classroom) Açık Öğrenme Kaynaklarına (Open Educational Resources) kadar çok geniş yelpazede ortaya çıkan modellerin eğitimleentegrasyonu, akademisyenler ve eğitim yöneticileri tarafından benimsenerek uygulamaya yansıtılması kendiliğinden gerçekleşecek bir dönüşüm değildir. Bu dönüşüm sürecinin kurumsal olduğu kadar ulusal ölçekte de planlanmasında ve uygulanmasında YAEM özgün yaklaşımlarının önemli katkıları olacaktır. Bu bildiride bilgi ve iletişim teknolojisindeki gelişmeler tanıtıldıktan sonra e- dönüşümü olanaklı kılacak çalışmalar YAEM yaklaşım ve teknikleri ışığında değerlendirilecektir.</Özetçe>
<Anahtar>endüstri mühendisliği eğitimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Hizmet Satışının Kapalı Döngü Tedarik Zincirindeki Yeri</Başlık>
<Özetçe>
Artan çevre sorunlarının bir sonucu olarak endüstrisi gelişmiş birçok ülke kullanılabilir ömrünü tamamlamış ürünlerin atılmasını en aza indirgemek amacı ile kanun ve yönetmelikler yürülüğe koymaktadır. Bu nedenle ürünlerin geri toplanması, geri dönüşümü ve yeniden imalatı işleri birçok şirket için önemli ve kar sağlayan etkinlikler haline gelmektedir. Çok bileşenli dayanıklı ürünlerin çoğunluğunda bileşenlerin ek değerlerini yitirmeden kullanıldığı için, yeniden imalat geri dönüşümden daha iyi bir alternatiftir. Kimi büyük şirketler, özellikle firmalar arası ticarette yaptıkları hizmet satışları sonunda geri dönen ürünlerinin yeniden imalatını süreçlerinin bir parçası haline getirmiştirler. Ancak yine de üretim sistemleri çoğunlukla hizmet satışı değil, ürün satışı üzerine kurulduğu için ürün geri dönüşüm süreçleri kayıplı olarak gerçekleşmektedir. Bu çalışmadaki amacımız, bu durumu tümüyle hizmet satışı yapabilecek üretim sistemleri ile karşılaştırıp hizmet satışının tüketici ile olan ticarete uygulanabilir olup olmadığını detaylı incelemektir. Bu amaç dogrultusunda, kuyruk ağlarından yararlanarak kuracağımız açık ve kapalı çevrim tedarik zinciri modellerini ekonomik ve çevresel değerleri göz önünde bulundurarak karşılaştıracağız.

</Özetçe>
<Anahtar>Kapalı Döngü Tedarik Zinciri,Kuyruk Ağları,Yeniden İmalat</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Demontaj Hatlarında Beceri Zincirleme ve İtfaye Ekibi Uygulamaları</Başlık>
<Özetçe>Demontaj hatlarında bazı bir ürünün bazı işlerinin yapılamaması sonucu hatlarda geçici dengesizlikler oluşmaktadır. Bu tür geçici dengesizliklerin hattın kapasite performansına olan olumsuz etkilerinin en aza indirilmesi bir gereksinim olarak ortaya çıkmaktadır. Bu amaçla üç yaklaşım incelenmiştir: ara stoklu hat tasarımı, beceri zincirleme (skill chaining) ve itfaiye ekibi (fire brigade). Bu üç yöntemi karşılaştırmak amacıyla, hattı aynı kapasiteye ulaştırmak için ihtiyaç duyalan ara stok seviyesi ve işçi sayısı gibi parametreler incelenmektedir. Böylece demontaj hatları tasarımına yönelik pratik öneriler geliştirmek amaçlanmaktadır.

</Özetçe>
<Anahtar>Beceri Zincirlerme, Demontaj Hatları, İtfaiye Ekibi, Tersine Lojistik</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Parçalanabilir Yüklü Birebir Toplama ve Dağıtma Problemi için Tabu Algoritması

</Başlık>
<Özetçe>
Parçalanabilir Yüklü Birebir Toplama ve Dağıtma Problemi (PYBTDP), alıcılar tarafından belirtilen yük niceliklerinin, bir yerden alınıp başka bir yere bırakılma talebini, en düşük toplam taşıma gideriyle karşılamayı hedefler. Geleneksel araç rotalama probleminin uzantısı olan toplama ve dağıtma problemlerinde, bir taşıma talebi, tek bir araç tarafından tek seferde karşılanırken; parçalı yüklemenin olanaklı olduğu hallerde, bir taşıma talebi birden fazla araç ile ya da aynı aracın talebin bulunduğu yere birden çok kere uğraması ile karşılanabilir. Bu çalışmada NP-zor olduğu bilinen PYBTDP için bir Tabu-Arama (TA) algoritması geliştirilmiştir. TA algoritmasının başlangıç çözümü Clarke ve Wright kazanç sezgiseline dayalı bir algoritmayla elde edilmektedir. Daha sonra, geleneksel araç rotalama problemi ve toplama ve dağıtım problemi yazınında sıklıkla kullanılan yerel arama yöntemleri uygulanarak, parçalı ve parçasız taşıma seçenekleri eş zamanlı olarak değerlendirilmektedir. Önermiş olduğumuz TA algoritması yazında benzer problemler için kullanılan veriler üzerinde sınanmış ve bilgisayısal deney sonuçları sunulmuştur.
</Özetçe>
<Anahtar>sezgisel algoritma, tabu arama, toplama ve dagitma problemi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Toplamalı Dağıtımlı Gezgin Satıcı Problemi için depo yerleştirme ve çıkarma tabanlı bir genetik algoritma</Başlık>
<Özetçe>Bu çalışmada NP-zor problemler sınıfında yer alan Gezgin Satıcı Problemi (GSP)’nin farklı bir türü olan Toplamalı Dağıtımlı Gezgin Satıcı Problemi (TDGSP) ele alınmış ve TDGSP’nin çözümü için depo yerleştirme ve çıkarma tabanlı etkin bir Genetik Algoritma (GA) geliştirilmiştir. Geliştirilen algoritma literatürdeki mevcut TDGSP örnekleri ile test edilmiş ve gerek hız gerek çözüm iyiliği açısından iyi sonuçlar elde edilmiştir.</Özetçe>
<Anahtar>Genetik algoritma, Toplamalı Dağıtımlı Gezgin Satıcı Problemi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Gürbüz araç çizelgeleme probleminin satır ve sütun üretme yaklaşımı ile çözümü</Başlık>
<Özetçe>Araç çizelgeleme problemi toplam maliyeti en küçükleme hedefini de göz önünde bulundurarak, belirli zaman araliklarinda gerçekleştirilmesi planlanan işlerin kısıtlı sayıda araca atanmasını sağlamaktadır. Gürbüz araç çizelgeleme problemi ise operasyon aşamasında önceden belirlenmiş işlerin zaman aralığında oluşabilecek değişiklikleri yada ortaya çıkabilicek planlanmamış görevleri de kaplayabilicek bir çözüm üretmeyi hedeflemektedir. Bu problem kapsamında atanacak işler zamanlı seferler olarak kabul edilmiş, eşleşmiş sefer dizilerinin küme kaplama yöntemi ile çözülmesi uygun görülmüştür. Belirlenen küme kaplama yönteminin yapısı itibari ile model çok fazla sayıda sütün icermektedir. Çok sayıda değişken içeren bu problemin çözümü için en uygun yöntem sütun üretme yaklaşımıdır. Küme kaplama modelinde üretilen değişkenler (sütunlar) yeni kısıtları da (satırlarıda) beraberinde getirdiğinden problem hem yatay hem de dikey olarak büyümektedir. Problemdeki iki boyutlu genişleme sebebi ile sütun oluşturma alt problemine ek olarak, satır oluşturma alt problemi de kullanilmaktadir. Bu iki farkli alt problem bir algoritmaya bağlı olarak kullanilmakta, birbiri ardina çağirilan altyordamlar problemi en iyi çözüme götürmektedir. Çizelgeleme problemine eklenen esneklik boyutu ile daha gerçekçi bir yaklaşımda bulunulurken en iyi çözüme ulaşmak da hedeflenmektedir.</Özetçe>
<Anahtar>Araç Çizelgeleme Problemi, Gürbüz Araç Çizelgeleme Problemi, Satır ve sütun üretme</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye Lojistik Sektörünün Sorunları ve Çözüm Önerileri</Başlık>
<Özetçe>Lojistik, ticaretin en önemli rekabet silahlarından biridir. Ürünleri en uygun maliyet ile en uygun yer, zaman, miktarda ve koşullarda bulundurmak lojistiğin işidir. Etkin ve verimli lojistik bilgisi, ürün akışını, hızlı ürün akışı da para akışını hızlandırır, bu da maliyetleri düşürür. Bu çerçevede bir ülkede kara, demir, deniz ve havayolu gibi taşımacılık türleri arası denge son derece önemlidir. Lojistiğin gelişmesi, ülkelerin lojistik olanak ve yeteneklerine bağlıdır. Ülke ve bölge bazında yapılan lojistik değerlendirmeler önemlidir, çünkü dünyanın bazı bölgeleri, başarılarında önemli paya sahip mükemmel lojistik olanaklara sahip iken diğer bölgeler, bu özelliklerden yoksundur. Lojistikte bölge değerlendirmesi, Coğrafik, Fiziksel ve Kurumsal Altyapıya göre yapılır. Bu tür değerlendirmeler lojistiğin gelişmesi için gerekli olan yatırım ve düzenlemelere ışık tutar. Türkiye coğrafyasının lojistik bakış açısıyla önemli üstünlükleri vardır. Ülkemiz jeo-stratejik açıdan Asya ve Avrupa ile Karadeniz ve Akdeniz arasında köprü konumunda olup üç kıtanın kesişim noktasındadır. Bu bildiride Türk Lojistik Sektörünün coğrafik, fiziksel ve kurumsal alt yapısına yönelik sorunlar ve çözüm önerileri sunulacaktır.</Özetçe>
<Anahtar>Lojistik, Türkiye Lojistik Sektörü</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Rampa Çizelgelemesi için Model-Bazlı Yaklaşımlar

</Başlık>
<Özetçe>
Çalışmamız büyük çapta üretim yapan bir çamaşır makinesi fabrikasının üretim deposunu konu almakta olup planlama problemimiz yan sanayiden depoya mal sevkiyatı gerçekleştiren kamyonların çizelgelenmesidir. Depoya çok sayıda yan sanayi tesisisinden farklı araç tipleriyle malzeme sevkiyatı gerçekleşmektedir. Depoda çok sayıda alt depo ve boş kasa stok alanı bulunmakta olup rampaların verimli kullanımı tüm üretim sistemine girdi sağlaması sebebiyle kritik önem taşımaktadır. İncelenen sistemde bulunan üç farklı alt-deponun malzeme indirme ve boş kasa yükleme rampaları dikkate alınmış, her bir hammadde ve parça için peryodik kullanımlar ve muhtemel tedarikçiler gözönüne alınarak haftalık ve günlük çizelgeler oluşturulması hedeflenmiştir. Forkliftlerin ve rampların özellikleri, kasa boşaltma ve boş kasa yükleme zamanları, fiziksel ve operasyonel kısıtlar geliştirilen modelde dikkate alınmaktadır. Çizelgeleme sonucu planlayıcılara her bir deponun her bir rampasında hangi firmanın hangi ürünleri taşıyan hangi tip aracının hangi zaman aralığında işlem göreceğini listelenmelidir. Sistemin çizelgelenmesiyle forklift performansının analizi, depo doluluk oranlarının kontrol edilebilmesi ve rampaların verimli kullanılmasının sağlanması hedeflenmektedir.
</Özetçe>
<Anahtar>Depo yönetimi, mal kabul koordinasyonu, matematiksel modelleme, rampa çizelgelemesi, yan sanayi malzeme sevkiyat denetimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Uluslararası Taahhüt Sektöründe Süreç Yönetimi Uygulamaları

</Başlık>
<Özetçe>İnşaat taahhüt sektörünün yapısı gereği firma bazında üstlenilen projelerin sayı ve büyüklüğünün hızlı değişim gösterebilmesi gibi etkenlerle, firmalar kısa zamanda çok geniş kadrolar kurmak veya geniş kadroları küçültmek zorunda kalmaktadır. İnşaat sektöründe kalite yönetim sistemleriyle ön plana çıkan süreç yönetimi kavramı ile iş süreçlerini detaylandırıp disipline etmek suretiyle ani değişimler karşısında daha hızlı hareket etmelerini sağlanmış olmaktadır. Bu bağlamda, sektörde söz sahibi olan, Almanya, Japonya, ABD, İngiltere ve Avusturya gibi ülkelerde inşaat işlerindeki iş akışının standardizasyonu konusunda ciddi mesafeler alınmıştır. Bu çalışmanın amacı farklı ülkelerce geliştirilmiş olan inşaat sektöründe iş üretim süreçlerinin karşılaştırılmalı bir incelemesinin yapılmasıdır.</Özetçe>
<Anahtar>İnşat Proje Yönetimi, Süreç Yönetimi,</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Ayrışık Temizleme Fonksiyonlari İçin Çok Ürünlü Tek Makineli Üretim Ortamlarında Deneysel Bir Çalışma

</Başlık>
<Özetçe>Üretim kaynaklarının iş yükü ile üretim miktarları ve üretim zamanları arasındaki doğrusal olmayan ilişkileri yakalamak, etkin toplu üretim planlama modelleri gelistirebilmek için çok önemlidir. Literatürde “clearing functions” adıyla bilinen “temizleme fonksiyonları” (TF), doğrusal olmayan bu ilişkileri temsil etmek üzere, bir üretim kaynağının beklenen üretim miktarını yine o kaynağın toplu WIP miktarı ile ilişkilendirir. Ancak ürünlerin kapasite gereksinimlerinin farklılık gösterdiği çok ürünlü sistemlerde, kaynağın durum bilgisini tek bir WIP değişkenine indirgemek ürün bazlı üretim miktarlarını tahmin ederken hatalara yol açabilir. Çalışmamızda bu durum ele alınarak, literatürdeki önceki çalışmalardan farklı olarak, WIP’in ürünler arasındaki dağılımını açık olarak hesaba katan çok boyutlu TF’ları (ÇBTF) kullanılması araştırılmaktadır. Deneysel ortam olarak tek makineli çok ürünlü bir sistem, farklı çizelgeleme kuralları, parça karışımları ve hazırlık sürelerini içeren çeşitli senaryolar altında incelenmiştir. Regresyon analizine dayalı olarak çeşitli ÇBTF formları önerilmiş ve benzetim kullanılarak bu formların ürün bazında üretim miktarlarını tahmin etme yetisi değerlendirilmiştir. Önerilen ÇBTF formlarından bazıları kaynak kapasitesinin dinamik doğasını oldukça iyi yakalayabilmiş ve literatürde çok ürünlü sistemler için önerilmiş olan ACF yaklaşımından daha isabetli tahminler üretmiştir</Özetçe>
<Anahtar>Benzetim, çizelgeleme, tek makineli</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Hat dengeleme probleminin çözülmesi için yeni bir yaklaşım: bir otomotiv fabrikasında uygulama</Başlık>
<Özetçe>İmalatta üretim akışını kontrol etmek ve sürekli akış sağlamak için en önemli parametrelerden birisi de üretim hattının dengelenmesi gerekmektedir. Bu amaçla bir otomotiv fabrikasının seçilen montaj hattında mevcut durum değer akış haritası oluşturularak üretim sürecinde katma değer yaratan ve yaratmayan faaliyetlerin belirlenmiş, operasyonların standartlaştırılması için zaman etüdü çalışması ile iş istasyonlarının iş yükleri hesaplanmıştır. Bu çalışmanın asıl amacı olan montaj hattı dengelemesi elde edilen veriler ışığında yeniden oluşturulmuştur. Ele alınan örnekde bir işletmede bir iş birden fazla işci tarafından yapıldığı liçin iteratürde bulunan Dimitriadis algoritması uygulanmasında zorluklar taşımaktadır. Bu amaçla yeni bir algoritma geliştirilmiştir. Çalışmanın sonucunda ise yeni geliştirilen algoritma dimitriadis algoritmasindan farklı olarak aynı istasyonda aynı anda birden fazla işçinin aynı işi paralel olarak yaptiğıi işler uzerinde de etkili olduğu gözlenmiştir.</Özetçe>
<Anahtar>Hat dengeleme, yalın üretim, otomotiv, montaj hattı</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Altı Sigma Yaklaşımı ile Çağrı Merkezi Hizmet Sürecinin İyileştirilmesi</Başlık>
<Özetçe>Çağrı merkezlerinin bir firmaya kattığı en önemli değer müşterisinin isteğini ve ihtiyacını anında, kolayca ve tekrarsız(tek seferde) karşılayabilmesidir. Bu bağlamda bilgisayar satış ve destek hizmeti veren bir çağrı merkezi ele alınmıştır. Müşteriler bu çağrı merkezini herhangi bir ürüne ait özellikleri öğrenebilmek ayrıca satın aldıkları ürünle ilgili sorunları nedeniyle arayabilmektedirler. Çağrı merkezinde çalışan müşteri temsilcileri ise hizmet verdikleri problemlere göre gruplanmaktadır. Müşteri temsilcisi sisteme bir çağrı geldiğinde mevcut yazılımı kullanarak kayıt oluşturup ürün ile ilgili bilgi vermekte ya da müşterinin problemini çözmektedir. Temsilci destek çağrılarını cevaplarken önceden kaydedilmiş soruları sormaktadır. Bu işlem destek hizmetinin ilk adımıdır ve bu adımda problemlerin çözümlenmesi temel hedeftir. Eğer sorun bu adımda çözümlenemezse müşteri kendi adresine en yakın servise sevk edilir. Ancak incelenen çağrı merkezinde cevaplanması gereken fakat cevaplanmadığı için servise sevk edilen müşterilerin oranının beklenenden yüksek olduğu görülmüştür. Bu nedenle çalışmada altı sigma yaklaşımı kullanılarak kaçırılan destek hizmeti çağrı oranı düşürülmüş ve müşteri memnuniyeti yükseltilmiştir.

</Özetçe>
<Anahtar>altı sigma, çağrı merkezi, müşteri memnuniyeti</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BOSSA T.A.Ş. Dış Giyim İşletmelerinde Müşteri Şikayetlerinin Azaltılması

</Başlık>
<Özetçe>Son zamanlarda değişen ekonomik koşullar ve rekabet ortamı tüm firmaları, kendilerini geliştirmeye ve müşterilerinin sesine daha fazla kulak vermeye yönlendirmektedir. “Ürün odaklı” olmak yerine “müşteri odaklı” olmak daha da önem kazanmaya başlamıştır. Müşteri memnuniyetini sağlamak ciddi bir rekabet unsuru haline gelirken, her geçen gün bilinçlenen tüketiciler, ihtiyaçlarını daha doğru belirlemeye bunun yanı sıra şikayet ve memnuniyetlerini de dile getirmeye başlamıştır. Bu bağlamda müşteri memnuniyeti, bazı şirketlerin performans göstergelerinde metrik olarak yer almaktadır.

Müşteri memnuniyetini maksimize etmenin önemi dikkate alındığında, şirketimizde müşteri şikayetlerini minimize ederek rakiplere karşı üstünlük sağlamak ve “müşteri odaklılık” olan temel stratejimizi uygulayabilmek için “müşteri şikayetlerini” kontrol altına almaya yönelik bir çalışma yürütülmüştür.

BOSSA T.A.Ş. Dış Giyim işletmelerinde 2004 yılından bu yana alınan müşteri şikayetleri ve ödenen reklamasyon verileri incelendiğinde, her yıl ortalama %18 oranında bir artış yaşandığı gözlenmiştir. Stratejik hedefler doğrultusunda yapılan bu çalışmada, müşteri şikayetlerinin ve ödenen reklamasyon tutarlarının sebepleriyle beraber irdelenmesi ve mevcut oranın düşürülmesi hedeflenmiştir. Hedefe giden yolda Altı Sigma metodolojisi takip edilmiş, beyin fırtınası, balık kılçığı, pareto grafikleri, tutarlılık analizleri gibi birçok problem çözme teknikleri ve Altı Sigma araçları kullanılmıştır. Gerek iletişim, gerek kalite kolunda yapılan çalışmalar sonucunda; müşteriden gelen şikayetlerde ve ilgili süreçte ödenen reklamasyon tutarında ortalama %25 iyileşme gözlenmiştir.

</Özetçe>
<Anahtar>Müşteri memnuniyeti, müşteri şikayeti, Altı sigma, reklamasyon, strateji, İletişim</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Genelleştirilmiş Araç Rotalama Problemi için Modeller ve Dal-Kesi Algoritmaları</Başlık>
<Özetçe>Genelleştirilmiş Araç Rotalama Problemi (GARP), düğümlerin kümelendirildiği ve her düğümün sabit bir talebe sahip olduğu bir serim üzerinde, sınırlı taşıma kapasitesine sahip belirli sayıda araç için, tüm talepleri karşılayabilen rotalar bulmak olarak tanımlanmaktadır. Bu problemde amaç toplam yolculuk maliyetinin enküçüklenmesidir. Bu çalışmada GARP için, ikisi çoklu akış diğer ikisi ise üstel sayıda eşitsizlik kümesine dayalı olan, dört yeni doğrusal tamsayılı karar modeli tanımlanmakta ve modeller birbirleri ile karşılaştırılmaktadır. Üstel sayıda eşitsizlik kümelerine dayalı modeller için dal-kesi algoritmaları önerilmiş ve uygulanmıştır. Büyük bir deneysel örnek kümesi üzerinde yapılan sayısal analizlerden elde edilen sonuçlar bildiride sunulmaktadır.</Özetçe>
<Anahtar>Dal-Kesi, Genelleştirilmiş Araç Rotalama, Tamsayılı Programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Birçok Taşıma Türü Kullanımlı, Çok Ürünlü, Çizelgelenmiş Hizmetli, ve Parçalı Doğrusal Ulaşım Maliyetli Güzergah Belirleme Problemi</Başlık>
<Özetçe>Bu çalışmada, birçok taşıma ürünü kullanan bir servis operatörünün karşılaştığı bir çok ürünlü güzergah belirleme problemi ele alınmaktadır. Verilen bir planlama çevreni, serbest bırakma zamanlarında toplanılıp vade tarihleri geçmeden teslim edilecek bir küme ürün, parçalı doğrusal ulaşım maliyetleri ile, problem bu ürünler için tahsisli ve çizelgelenmiş servisleri kullanarak enaz maliyetli güzergahlara karar vermektir. Bu çalışmanın amacı, sözkonusu problem için güçlü karma tamsayılı programlama biçimlendirmeleri ve geçerli eşitsizlikler sunmaktır.</Özetçe>
<Anahtar>doğrusal ulaşım maliyetleri, güzergah belirleme, geçerli eşitsizlikler.</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Tedarik zinciri sözleşmelerinin dağıtık karar verme ile modellenmesi ve bir uygulama</Başlık>
<Özetçe>Bu çalışmada tedarik zincirinde eş güdüm mekanizmalarından biri olarak kullanılan tedarik zinciri sözleşmeleri incelenmekte, herhangi bir firma için tedarikçisiyle yapacağı sözleşmelerde kullanılabilecek bir metodoloji önerilmektedir. Birbirinden bağımsız sözleşme taraflarının çelişen amaç fonksiyonları arasında eş güdümü sağlamak için dağıtık karar verme yönteminden yararlanılmaktadır. Dağıtık karar verme ile taraflar arasındaki hiyerarşi dikkate alınarak kurulan sözleşme modelleri firma açısından, firmanın tedarikçisi açısından, firma ve tedarikçisinin oluşturduğu tedarik zinciri performansı açısından etkinlik esaslı değerlendirilmektedir. Eş güdüm sağlayan sözleşmelerin etkinliği, en düşük tedarik zinciri maliyetini veren merkezi karar verici varsayımı altındaki sistem performansı ile kıyaslanarak belirlenmektedir. Merkezi karar verici varsayımı altındaki sistem performansı %100 etkin, eş güdümsüz durumda sistem performansı %0,00 etkin olacak şekilde normalizasyon yapılmaktadır. Önerilen metodoloji beyaz eşya sektöründen bir firma ve onun lojistik hizmet sağlayıcısı arasında imzalanan taşıma sözleşmelerinin düzenlenmesi amacıyla kullanılmıştır. Sonuçlar, incelenen her eş güdüm mekanizması için beyaz eşya firmasının eş güdümsüz duruma göre daha düşük bir maliyeti olabileceğini göstermektedir. Lojistik hizmet sağlayıcı ise sözleşmenin zamanında yerine getirilmeyen taşıma işleri için ceza içermesi durumunda eş güdümsüz duruma göre daha az kâr etmektedir. Ancak bunun dışındaki diğer tüm eş güdüm alternatifleri lojistik hizmet sağlayıcının kârını artırdığı için tercih edilebilir. Eş güdüm, tarafların amaç fonksiyonlarını iyileştirmekte ve toplam tedarik zinciri maliyetini düşürmektedir.</Özetçe>
<Anahtar>Tedarik zinciri, eş güdüm, sözleşme, dağıtık karar verme</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Paralel makinelerde işlerin ve makine operatörlerinin birlikte çizelgelenmesi problemine çözüm yaklaşımları</Başlık>
<Özetçe>Literatürde ele alınan paralel makine çizelgeleme problemlerinin çoğunluğu, işlerin ihtiyaç duyduğu tek kaynağın makine olduğu varsayımına dayanır ve yalnızca iş-makine çizelgeleme problemi ile ilgilenir. Oysa gerçek yaşam problemlerinde; işler, makinelerin dışında, makine operatörleri, ürün kalıpları, robotlar vb. ek kaynaklara ihtiyaç duymaktadır. Ek kaynakların genel ve çok karşılaşılan bir örneği, farklı makinelerde farklı işlerle çalışabilme yeteneğine sahip olan makine operatörleridir. Bu çalışmada işlerin ve operatörlerin paralel makineler boyunca çizelgelenmesini gerektiren bir gerçek yaşam problemi ele alınmıştır. Operatörler, makineleri izlemek, ürünleri çıkarmak, ürün üzerindeki son işlemleri yapmak vb. işlemlerle sorumludur. Bu işlemler, herhangi bir ürünün (veya ürün grubunun) işlenme süresinin tamamı boyunca bir operatörün makine başında durmasını gerektirmeyebilir. Bu kapsamda, ele alınan problemin literatürdeki benzer çalışmalardan önemli bir farkı; bir operatörün, işlerin operatör gereksinim miktarları doğrultusunda, belli zaman periyotları boyunca birden fazla makineye atanabilmesi özelliğidir. Operatörün aynı zaman diliminde ilgileneceği makineler belirlenirken makinelerin fiziki komşulukları da dikkate alınmalıdır. Ele alınan problem için en son işin bitiş süresini (makespan) en küçükleme amaçlı tamsayılı programlama ve kısıt programlama modelleri geliştirilmiştir. Geliştirilen modeller, farklı parametrelere dayalı test problemlerine uygulanmış ve modellerin performansları değerlendirilmiştir. Ayrıca kısıt programlama modelinin gerçek yaşam problemine uygulanabilirliği gösterilmiştir.</Özetçe>
<Anahtar>paralel makineler, iş çizelgeleme, operatör çizelgeleme, tamsayı programlama, kısıt programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Rassal (stokastik) talep ve temin süresi durumunda sabit sipariş miktarı sistemlerinin simülasyon tabanlı optimizasyonu</Başlık>
<Özetçe>Yerel ve küresel rekabetin her geçen gün arttığı bir ortamda müşteri memnuniyetini sağlamak yalnızca ürünün özellikleriyle mümkün olamamakta, müşterinin istediği zamanda, istediği kalitede, doğru fiyattan doğru ürünü sağlamak gerekmektedir. Bu durumda kusursuz bir tedarik zincirini zorunlu kılmaktadır. 

Tedarik zinciri yönetiminde belirsiz temin süresi ve talep bilgisi durumlarında parti büyüklüğü, yeniden sipariş noktası ve sabit sipariş miktarı belirleme konuları her zaman sistemin global optimizasyonu için büyük sorun teşkil etmiştir. Kesikli stokastik optimizasyon problemleri genellikle simülasyon yolu ile çözülmeye çalışılır. Bu sayede ileriye dönük daha rahat planlama yapılabilmekte ve müşteri memnuniyeti ve dolayısıyla pazar payı artışı ile sonuçlanmaktadır. 

Bu çalışmamızda tedarik zinciri yönetiminde büyük öneme haiz parti büyüklüğü, yeniden sipariş verme noktası ve sabit sipariş miktarı simülasyon ile optimize edilmeye çalışılmıştır.
</Özetçe>
<Anahtar>parti büyüklüğü belirleme, simülasyon, sipariş miktarı, stokastik optimizasyon</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Dayanıklı Dinamik Programlama ve Yapısal Optimal Politikalar: Hasılat Yönetimi ve Fiyatlandırma Örnekleri</Başlık>
<Özetçe>Klasik rassal dinamik programlama yönteminde, Markov karar zincirine ait geçiş olasılıklarının belirli olduğu düşünülür. İncelediğimiz durumlar, geçiş olasılıklarının bir belirsizlik kümesine ait olduğu ve dolayısı ile tam olarak bilinmediği durumlardır. Bu çalışmada literatürde yaygın olarak kullanılan dinamik hasılat yönetimi ve fiyatlandırma modelleri dayanıklı rassal programlama çerçevesinde incelenmekte ve en iyi politikaların yapısal özellikleri ve belirsizliğin etkileri değerlendirilmektedir.</Özetçe>
<Anahtar>dinamik programlama, oyun kuramı, rassal süreçler</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İki Yaralı Tahliye Usulünün Benzetim ile Mukayesesi</Başlık>
<Özetçe>Bir doğal afet veya savaş ortamında yaralıların tedavi alacakları merkezlere zamanında ulaştırılması önem arz etmektedir. Tamamen jenerik bir senaryoya dayalı olan bu çalışmamızda, taarruz harekâtı icra eden bir mekanize piyade tugayının (yaklaşık 3000 personel) yaralılarının tahliyesinde düşünülen iki alternatif yöntem benzetim yardımıyla mukayese edilmektedir. Tugayda 3 mekanize piyade taburu bulunmaktadır. Olayı karmaşıklaştıran hususlar, Tugay Tahliye Tedavi Merkezi, ambulans havuzu ve taburlarda bulunan ambulansların yerlerinin ileriye doğru devam eden taarruz harekâtından dolayı sabit olmaması, yaralıların türü ve taburlardan iki tanesinin nöbetleşe olarak harekâta katılmasıdır. Performans kriterleri olarak ambulansların doluluk oranları, yaralıların ambulansa konulmadan önceki bekleme zamanları ve Tugay Tahliye Tedavi Merkezine ulaşma süreleri alınmıştır.</Özetçe>
<Anahtar>Benzetim, yaralı tahliyesi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Sektörel Kriterler ve Kentsel Makroform Açısından Lojistik Bölgelerin Yer Seçim Kriterleri: İstanbul Örneği</Başlık>
<Özetçe>Kentsel planlama çalışmalarında her fonksiyonun belirli yer seçim kriterleri bulunmaktadır. Bu konuda belki de en az bilinir konuların başında Lojistik Bölgeler’in yer seçim kriterleri gelmektedir. Yer seçim kriterleri bir çok açıdan değerlendirilmesi gereken bir konudur. Sektörel pencereden bakıldığında mali açılardan en verimli alternatif öne çıkarken, kentsel makroform göz önüne alındığında sektörel verimliliğin yanında birçok farklı unsur daha ön plana çıkmaktadır. 

Lojistik bölgelerin yer seçiminde verimlilik açısından dikkat edilmesi gereken belki de en önemli konu, ulaşım bağlantılarının kuvvetli ve alternatifli olması gerektiğidir. Bununla birlikte tek bir ulaşım türüne bağlı olmayan, farklı ulaştırma türleri ile de entegre olmuş bir sistem gerekmektedir. Ulaşım kriterlerinden sonra en önemli etmen, üretim ve pazar dengesinin kurulabileceği mekânsal konumlanmaya dikkat edilmesidir.
Lojistik maliyetlerin düşürülmesinin tüketici fiyatlarına da olumlu yansımalarının olacağı inkar edilemez bir gerçektir. Burada dikkat edilmesi gereken konu, alınan söz konusu arazi kullanım kararının kente başka bir yüksek maliyetinin olup olmayacağıdır. Bu durumda devreye kentin doğal eşikleri (su, havza, orman, tarım toprakları, vb.) girmektedir. Sonuç olarak, kentsel makroformun gerekliliklerinin yerine getirilmesi için maksimum fayda sağlayabilecek kararların alınması son derece önemlidir.

Bu çalışmada, planlamada çokça kullanılan çok kriterli değerlendirme yöntemi bir karar-destek sistemi olarak kullanılmak suretiyle, İstanbul için farklı lojistik bölge alternatifleri konumsal olarak değerlendirilmiştir.
</Özetçe>
<Anahtar>Lojistik bölge, Sektörel analiz, Çok kriterli değerlendirme, Yer seçimi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye Enerji Arz-Talep Dengesinin Maliyet ve Sera Gazı Emisyonları Odaklı Olarak MARKAL Modelleme Sistemi Çerçevesinde İncelenmesi

</Başlık>
<Özetçe>Bu çalışmada MARKAL modelleme sistemi kullanılarak Türkiye enerji sistemini temsil eden ulusal bir enerji arz-talep modeli geliştirilmiştir. Çalışma alternatif senaryolar altında sera gazı salımı ve sistem maliyetinde oluşan değişimleri de göz önüne alarak ülke enerji talebinin nasıl karşılanıp, tüketilebileceğini göstermeyi amaçlamaktadır. 

MARKAL modeli ulusal, bölgesel veya küresel bir ekonomiye ait enerji sistemini detaylı olarak yansıtırken fiyat minimizasyonunu amaçlayan dinamik bir doğrusal programlama modelidir. Model uzun dönem boyunca periyodik olarak çalışmakta ve periyodlar arası kısmi denge bulmayı amaçlamaktadır. Dolayısıyla model içerisindeki tüm kaynak ve ara ürün tipleri için her periyotta miktar ve fiyat dengelemesi yapmaktadır. 

Çalışma kapsamında kurulan model, Türkiyedeki mevcut enerji üretim, iletim ve tüketim sistemi tüm süreç, sektör, proses ve teknolojileriyle ayrıntılı biçimde temsil edilecek şekilde kalibre edilmiş ve bir referans senaryo oluşturulmuştur. Ayrıca, model dört farklı enerji ve çevre senaryosu altında çalıştırılmış, senaryoların birincil enerji kullanımları, maliyet ve CO2 salımları gibi ana kalemler üzerindeki etkileri detaylı olarak incelenmiştir. Modelde var olan teknolojilerin yanı sıra, kısa ve uzun dönemde sisteme girebilecek/girmesi beklenen yeni ve alternatif teknolojiler de, fiyat ve enerji verimliliği gibi hususlarda tahminler kullanılarak dikkate alınmıştır. Bu teknolojiler, alternatif senaryoların getirdiği kısıtlar eşliğinde sistem toplam maliyetini en aza inidirecek şekilde sonuçlara dahil olabilmektedirler.
</Özetçe>
<Anahtar>Enerji Modelleme, Linear Programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>KKTC’de su yönetimi</Başlık>
<Özetçe>Çalışma kapsamında, Kuzey Kıbrıs’ta bölgelere göre yağış miktarları, nem oranları, boru hatlarındaki kaçak sorunları, atık suların geri dönüşümü için alternatif çözümler, tarımdaki sulama teknikleri, az su tüketen bitkilerin belirlenmesi için çözüm önerileri araştırılmıştır. Son yıllarda azalan yağmur oranları nedeni ile tatlı su rezervlerinde azalma görülmektedir. Bundan dolayı oluşan aşırı tuzluluk - yağışlar nedeniyle ana hat boruları zamanla deformasyona uğradığından çatlaklar ve su sızıntıları meydana gelmektedir. İçme suyu şebeke hattında bulunan borulara sensörler aracılığı ile kaçakların erken hasar tespiti ve bilgisayarda düzenli olarak su kaçaklarının veri aktarımını sağlamak göz önüne alınmıştır. Su kaçaklarının tespit edilmesi günler aldığından sel felaketlerinin olası artışını engellemek, kaçaklardan oluşan taşkınların olumsuzluklarını minimuma indirmek, su şebekesine karışan bakterileri önlemek amaçlı şehir şebekesi hattına sensörlerinde yerleştirildiği bir yerleşim planı tasarlanmıştır. Ayrıca su işleri dairesi, hidroloji bölümü, Güzelyurt kaymakamlığı, belediyeler, meteoroloji dairesi, devlet laboratuarı ve ilgili kuruluşlardan aldığımız veriler ve yaptığımız deneyler doğrultusunda KKTC’de önemli sektörlerin su ve atık su analiz raporları, TSE standartları ve kullanabilir su analiz değerleri ile karşılaştırılmıştır. Yapılan çalışmalar sonucunda ilgili makamlara problemlerin çözümüne yönelik öneriler sunulmuştur. Sunulan önerilerin uygulanması neticesinde su kaybının azalması beklenmektedir.
</Özetçe>
<Anahtar>su yönetimi, su kaybı, su kaynakları, suyun geri dönüşümü, şebeke hattı</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Büyük Ölçekli Doğrusal Programlar İçin Kolon-ve-Satır Türetme Algoritması</Başlık>
<Özetçe>Kolon türetme algoritması karışık tamsayılı programların doğrusal programlama gevşetmesini çözmek için yaygın olarak kullanılmaktadır. Bu algoritma, tüm değişkenlerin kısıtlı bir alt setinin bulunduğu kısıtlı ana problemin oluşturulması ile başlar. Her iterasyonda kısıtlı ana problem çözülür. Elde edilen eşlenik bilgisi kullanılarak bir altproblem çözülür ve eksi azaltılmış maliyetli kolonlar kısıtlı ana probleme eklenir. Kısıtlı ana problemde sabit sayıda kısıt vardır ve kolonlar, kolon türetme algoritması boyunca kısıtlı ana probleme eklenirler. Bu çalışmada kısıt sayısının kolon sayısına bağlı olduğu problemler ele alınacaktır. Bu problemler kolon türetme algoritması ile çözüldüğünde, kısıtlı ana problem hem kolon olarak hem de satır olarak büyümektedirler. Eklenen kısıtlar iki değişken setini birbiri ile ilişkilendiren bağlantı kısıtlarıdır. Bu çalışmada bu problem tipi için jenerik bir model geliştirilerek bunu karakterize eden varsayımlar ortaya konacakır. Ayrıca bu problemler için jenerik bir kolon türetme algoritması geliştirilecek ve bu algoritma çeşitli problemlere uygulanacakır.</Özetçe>
<Anahtar>Kolon Türetme Algoritması, Matematiksel Programlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Firmaların kriz ortamlarındaki dayanıklılık düzeyinin belirlenmesinde Yapay Sinir Ağları modeli kullanılması</Başlık>
<Özetçe>Günümüzde sıklıkla yaşanmaya başlayan krizlerin bir sonucu olarak, organizasyonlar için, bu krizlerden mümkün olduğunca az etkilenmek ve hayatta kalabilmek amacıyla değişen çevre koşullarına mümkün olduğunca hızlı adaptasyon sağlamaları bir zorunluluk haline gelmiştir. Bu çalışmada öncelikle, organizasyonların dayanıklılık seviyelerinin belirlenmesi amaçlanmış ve bu doğrultuda gerekli parametreler tanımlanarak sözel bir model oluşturulmuştur. Öte yandan, insan beyninin bilgi işleme teknolojisinden esinlenerek geliştirilen Yapay Sinir Ağları, oldukça geniş alanda kullanılmaya başlanmıştır. Yapay Sinir Ağları, girdi-çıktı ilişkisinin lineer olarak tanımlanamadığı sistemlerde, geleneksel yaklaşıma göre çok daha avantajlıdır. Bu çalışmada; Yapay Sinir Ağları yardımı ile, sözel olarak oluşturulmuş modelin sayısallaştırılması ve böylece organizasyonların dayanıklılık seviyelerinin analiz edilmesi ve sonuçlarının yorumlanması amaçlanmıştır. Kriz ortamlarında, organizasyonlar için baş edilmesi gereken en büyük sorunun belirsizlik olduğu göz önünde bulundurularak, söz konusu metot kullanılarak, dayanıklılık analizinin ve değerlendirmesinin çok daha doğru ve hızlı bir şekilde yapılabilir hale getirilmesi sağlamıştır. Son olarak, teoride geliştirilen bu model, belirlenen organizasyonlar üzerinde uygulanmış ve sonuçlar tartışılmıştır.</Özetçe>
<Anahtar>Belirsizlik, Dayanıklılık, Yapay Sinir Ağları</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Benzetim Destekli Üretim Planlama ile Üretim Hattı Verimliliğinin Artırılması</Başlık>
<Özetçe>Bu çalışmada, çeşitli uzunluk ve geometrik şekillerdeki hidrolik debriyaj boruları üreten bir otomotiv tedarikçisinin dört paralel üretim hattına sahip bir tesisindeki verimlilik düzeyini yükseltmek için iş etüdü, montaj hattı dengeleme ve üretim planlamanın bütünleşik biçimde uygulanmasına yer verilmektedir. Üretim hatlarının teorik kapasitesinin belirlenmesi, haftalık siparişlerin vardiyalık üretim planlarına dönüştürülmesi, ürünlerin hatlara dağıtılması ve her üretim çevriminde hatlara yüklenmesi gereken ürün sayısının belirlenmesi çalışma kapsamına alınmıştır. Belli bir şekle girmesi istenen plastik boruların kalıplara yerleştirildikten sonra özel bir kimyasal çözeltiye daldırılarak sabit bir süre tutulması üretim süreci içinde en temel aşamadır. Söz konusu sabit işlem süresi üretim hatları için doğal bir çevrim süresini oluşturmakta, buna karşılık bazı ürünlerin kalıba yerleştirme işlemlerinin zorluğu nedeniyle her çevrimde hatta yüklenebilecek parça sayısını kısıtlamaktadır. Her vardiyada kapasite kullanımını en iyileyecek bir üretim planının uygulanabilmesi için ürün tipleri tamsayılı programlama yardımıyla hatlara atanmıştır. Ürün tip çeşitliliğinin yüksek olması ve bazı üretim birimlerinin hatlar arasında ortak kullanılması nedeniyle her üretim çevriminde hangi ürün tipinden kaç parçanın hatta yükleneceğini belirlemek için benzetim yaklaşımı kullanılmaktadır. Yapılan deneme çalışmaları işletmenin mevcut verimlilik düzeyini bazı ürün karışımları için yaklaşık iki kata çıkarabileceğini göstermiştir.</Özetçe>
<Anahtar>Verimlilik, benzetim, tamsayılı programlama, üretim planlama</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>REKOY - Interaktif Rekabet Oyunu</Başlık>
<Özetçe>REKOY (Rekabet Oyunu), aynı malı üreten birden fazla şirketin rekabetini konu alan bir oyunun simulasyonudur. Bu oyun, Yaşar Universitesinde verilen “System Simulation” dersi kapsamında bir ders yardımcısı olarak, öğrencilerin ilgisini arttirmak ve derse yeni bir heyecan katmak amacıyla hazırlanmıştır. Bunun yanında öğrencileri üretim, stok kontrolü, lojistik ve satış operasyonlarının hep birlikte gerçekleştirildiği hayali bir ortamda rekabete zorlayarak, bu kavramları bir anlamda yaşayarak öğrenmeleri de hedeflenmiştir. 
Oyunda toplam 8 şirket bulunmaktadır. Şirketleri öğrencilerin kendi aralarında oluşturdukları gruplar yönetmektedir. Şirket yöneticisi öğrenciler, kendi şirketlerinin üretim, depolama ve dağıtım faaliyetleri konusunda üçer günlük emirler verirler. Başlangıçta tüm şirketler eşit şartlarda oyuna başlar. Ancak zaman ilerledikçe her şirketin nakit durumu ile mamul ve yarı mamul stokları değişmekte, bazı şirketler güçlenirken, diğerleri zayıflamaktadır. Oyunun sonunda daha önceden belirlenmiş kriterlere göre şirketlerin değerleri hesaplanarak bir başarı sıralaması yapılmaktadır.
Oyun halinde bile olsa bir rekabet ortamının yaratılması, öğrencilerin ilgisini fazlasıyla çekmekte ve büyük bir istekle oyuna katılmaktadırlar. Kazanmak maksadıyla maliyetlerini en aza indirebilmek ve gelirlerini en yükseğe çıkarabilmek için çeşitli stratejiler geliştirdikleri, taktik düzeyde ise operasyonlarını planlamak için matematiksel modeller geliştirdikleri ve çeşitli simulasyon modelleri üzerinde çalıştıkları gözlenmiştir. Bu anlamda oyunun öğrenciler üzerinde son derece olumlu etkileri olduğu değerlendirilmektedir.
</Özetçe>
<Anahtar>endüstri mühendisliği eğitimi, oyun, simulasyon</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Depo ve Lojistik Yönetimi eğitiminde yenilikçi bir site: WareHows.org</Başlık>
<Özetçe>
Sabancı Üniversitesi'nde dört yıl boyunca 32 öğrenci tarafından danışman bir öğretim üyesinin koordinasyonu ile oluşturulan WareHows.org, depolama (warehousing) konusunda geniş bir multimedya içeriği ve eğitim birikimi sunmaktadır. Köprülerle bağlantı verilen videolar dışında tamamen Türkiye'de tasarlanan ve oluşturulan bu site Endüstri Mühendisliği'nin herhangi bir alanında Türkiye'de oluşturulan en kapsamlı bilgi kaynaklarından birisi halini almıştır. Sitede 30 küsur akademik makalenin sesli video şeklindeki sunumları, depolama ağırlıklı olmak uzere lojistik kavramlarını sergileyen Flash animasyonlar, Solidworks modelleri, depo araçlarının ve saklama ünitelerinin (döndürülebilir, yakınlaştırılıp uzaklaştırılabilir) etkileşimli 3-boyutlu modelleri, çapraz sevkiyat (crossdocking) hakkinda bir eğitici doküman ve bu dokümanin mp3 dosyaları ve internetteki diğer kaynaklara verilen linkler yer almaktadır. Bu sunumda WareHows.org’un nasıl oluşturulduğu ve ne tür bilgiler içerdiğinin yanısıra Sabancı Üniversitesi’nde yedi yıldır verilmekte olan "MS 420: Depolama ve Dağıtım Sistemleri" dersinde uygulanan eğitim yaklaşımları da anlatılacaktır.
</Özetçe>
<Anahtar>Depo yönetimi, endüstri mühendisliği eğitimi, kitlesel işbirliği, lojistik yönetimi, uzaktan eğitim</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Bulanık İstatistiksel Kalite Kontrolü ve Otomotiv Sektöründe Bir Uygulama</Başlık>
<Özetçe>Artan rekabet koşulları ve gelişen teknoloji, modern üretim sistemlerini ve karar süreçlerini belirsiz ve incelenmesi zor bir özellik kazandırmıştır. Bu belirsizlikler, belirli ortamlarda kesin kararlar vermek yerine, belirsiz ortamlarda karar vermeye yardımcı ve belirli kurallara göre çıkarım yapmaya yardımcı bulanık küme kavramı ile açıklanmaktadır.

Üretim sürecinin incelenmesinde, değişkenlik ve gerçekleşme ölçüsünün anlaşılmasında en önemli araç İstatistiksel Kalite Kontrol (İKK) diyagramlarıdır. İKK ile incelenen üretim süreçlerinde üretilen ürünlerin tamamını incelemek yerine belirli aralıklarla süreci yeterince temsil edecek örneklemler alınmakta, bunların sonuçlarına göre ilgili sürecin durumu hakkında çıkarımda bulunulmaktadır.

Bu amaçla, otomotiv sektörüne yedek parça imalat eden bir firmada, süreci temsil edecek farklı şekillerde üyelik fonksiyonları ve süreçteki sapmaların derecelerini gösteren dilsel değişkenler belirlenmiştir. Belirlenen bu üyelik fonksiyonları yardımıyla bulanık kalite kontrol şemaları oluşturularak ilgili sürecin kontrol altında olup olmadığı incelenmiş ve sonuçlar bulanıklaştırılmamış İKK diyagramları ile karşılaştırılarak yorumlanmıştır.
</Özetçe>
<Anahtar>Kalite kontrol, Bulanık mantık, Bulanık kalite kontrol</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Etmen Mimari Yapılarına İlişkin Genel Bir İnceleme Ve Değerlendirme</Başlık>
<Özetçe>Etmen tabanlı yaklaşımla karmaşık sistemlerin modellenmesi yeni çalışma alanlarından biridir. Bu kapsamda değişik etmen mimari yapıları geliştirilmektedir. Bilindiği üzere etmen mimarileri etmenin içereceği temel bileşenlerinin nasıl düzenlenmesi gerektiğini, bu bileşenlerin bağlantılarının yapısal durumunu, sistemdeki veri yapılarını ve verinin nasıl işleneceğini göstermektedir. Bu çalışmada literatürdeki (LIDA, SOAR, ACT-R, PRODIGY vb. gibi) bilinen etmen mimarileri karşılaştırılarak yeni bir mimari yapının gereksinimleri ortaya konmaktadır</Özetçe>
<Anahtar>Etmen tabanlı modelleme, çoklu etmen mimarisi, etmen geliştirme ortamları, karmaşık sistemler.</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Benzetim Girdi Verilerinin Modellenmesi için bir Metodoloji</Başlık>
<Özetçe>Benzetimde en önemli aşamalardan birisi girdi modellemesi olup bu çalışmada girdi modellemesi için pratiğe dönük bir metodoloji sunulmaktadır. Çalışmanın çıkış noktası büyük bir çamaşır makinesi fabrikasındaki üretim içi malzeme elleçleme sistemi olup bu sistemde yer alan otomatik malzeme depolama ve çekme (AS/RS) sisteminin modellenmesi kritik öneme sahiptir. Proje çerçevesinde "Kara kutu" olarak modellenecek olan bu sisteme gelen siparişlerin sisteme geliş zaman aralıklarının ve sistemin bu siparişleri tamamlama zamanlarının dağılımı hesaplanmalıdır. Tek boyutlu verilerin geldiği varsayılabilecek istatistiksel dağılımların bulunması aşamasında hazır bir paket kullanılabilir ve de proje çerçevesinde kullanılmıştır. Ancak metodolojinin tek boyutlu bu dağılım bulma yaklaşımının ötesinde malzeme akışının ne zaman hızlanıp yavaşladığı, elektronik sipariş okutma sisteminin bu işleyişe cevap vermedeki yetkinliği, hangi hatlarda (ve/veya istasyonlarda) yoğunluklar yaşandığı ve servis zamanlarının kuyruk yoğunluğuna bağlı olarak nasıl değiştiği sorularına da yanıt vermesi gerekmektedir. Girdi verilerini modellemek için farklı varsayımlar altında farklı hesaplama yöntemleri geliştirilmiş ve bütün bu yöntemler bir metodoloji şemsiyesi altında bütünselleştirilmiştir.

</Özetçe>
<Anahtar>Benzetim, girdi verilerinin modellenmesi, istatistiksel dagilimlar</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Trafik ışıklarının zamanlamasının belirlenmesi için bir benzetim modeli uygulaması</Başlık>
<Özetçe>Bu çalışmada trafik ışıklarının basit bir benzetim modeli kurularak, ışıkların mevcut zamanlamalarının uygunluğu incelenmiş, pilot bölge olarak İzmit D-100 karayolu üzerindeki trafik ışıkları seçilmiştir. Trafik ışıklarının işleyiş düzeni incelenerek kırmızı ve yeşil ışık sürelerinde duran ve geçen araç sayıları gözlemlenmiş ve olasılık dağılımları hesaplanmıştır. Araçların belirli zaman dilimlerinde oluşturduğu yoğunluk benzetim modelinde denenen çeşitli senaryolarla engellenmeye çalışılmış ve sistemdeki toplam bekleme süresini minimum yapacak en uygun ışık süreleri önerilmiştir.</Özetçe>
<Anahtar>Benzetim, Optimizasyon</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Eş Zamanlı Dağıtımlı ve Toplamalı Araç Rotalama Problemlerinin Bakteriyel Besin Arama Algoritması ile Çözümü</Başlık>
<Özetçe>Eş Zamanlı Dağıtımlı ve Toplamalı Araç Rotalama Probleminde(EDT_ARP), her müşteri dağıtım talebi ile birlikte aynı zamanda toplama talebinde bulunmaktadır ve müşterilere eş zamanlı olarak hizmet verilmektedir.
EDT_ARP çözümü oldukça zor kombinatoryel optimizasyon problemidir. Bu nedenle son yıllarda yapılan çalışmalarda metasezgisel yöntemler üzerinde odaklanıldığı gözlemlenmiştir. Bu çalışmada, EDT_ARP’nin çözümü için bugüne kadar hiç uygulanmamış olan Bakteriyel Besin Arama Algoritması (BBAA) incelenmiştir. BBAA, E.Coli bakterilerinin besin arama ve hayatta kalma stratejilerinden hareketle ortaya çıkan, dinamik problemlerin çözümünde kullanılan yeni bir metottur. Birçok sürü zekasına bağlı rastsal arama algoritmasında olduğu gibi, BBAA’da da ilk adım, problemi algoritmaya uygun şekilde kodlamaktır. Sonrasında sürü bilgilerine göre bireyleri ayarlamak ve son olarak optimal çözümü aramaktır. BBAA’nın bir optimizasyon döngüsü kemotaktik olay, üreme olayı ve eliminasyon-dağıtma olayı olmak üzere üç olaydan meydana gelmektedir. Kemotaktik olay iç döngüyü, üreme olayı orta döngüyü ve eliminasyon –dağıtım olayı dış döngüyü ifade etmektedir. 
Bu çalışmada, BBAA ayrıntılarıyla açıklanmış ve literatürde yer alan test problemleri kullanılarak literatürdeki mevcut çalışmaların sonuçları ile karşılaştırılmıştır.
</Özetçe>
<Anahtar>Eş Zamanlı Dağıtımlı ve Toplamalı Araç Rotalama Problemi, Bakteriyel Besin Arama Algoritması</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye Doğalgaz Tüketim Düzeyinin Melez Sezgisel Algoritmalar İle Tahmin Edilmesi</Başlık>
<Özetçe>Son yıllarda ülkemizin enerji politikaları incelendiğinde, doğalgaz ve doğalgaz kullanım alanları üzerine bir yoğunluk olduğu gözlenmektedir. Bu noktada doğalgaz temini de önemli olmaktadır. Gerek Türki Cumhuriyetler gerekse, Rusya’dan temin edilen doğalgazın bazı dönemlerde temin edilmesinde sıkıntılar yaşanmaktadır. Ayrıca doğalgaz kullanım düzeyini iklim koşulları, tüketim süresi, kullanıcı sayısı ve satış fiyatları direkt olarak etkilemektedir. Özellikle iklim koşullarının sürekli olarak değişim göstermesi, doğalgaz talebinde meydana gelen düzensiz değişimler sonucu doğalgaz tüketim düzeyinin tahmin edilmesini önemli kılmaktadır. Elde edilecek tüketim miktarı tahmin değerleri ile özellikle değişen iklim koşulları altında enerji tüketim yönetimi açısından kazanımlar sağlanacaktır. Literatürde genellikle yapılan çalışmalarda istatistiksel analizler ile tahmin yapıldığı gözlenmiştir. 

Bu çalışmada, Türkiye doğalgaz tüketim miktarının tahmini için sezgisel algoritmalar melez olarak kullanılmıştır. Elde edilen tüketim tahmin değerlerinin istatistiksel olarak anlamlılığı incelenmiştir.
</Özetçe>
<Anahtar>Doğalgaz Tüketimi, Sezgisel Algoritmalar, Tahminleme</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Sakarya İli Saatlik Elektrik Talebinin İstatistik ve Yapay Sinir Ağları Yöntemleri ile Analizi</Başlık>
<Özetçe>Aralık 2009 itibariyle elektrik piyasasında saatlik uygulamaya geçilmiştir. Elektrik Piyasası Dengeleme ve Uzlaştırma Yönetmeliği gereğince elektrik enerjisi kullanımının bir gün öncesinden saatlik bazda tahmin edilmesi gerekmektedir. Enerji satışı yapan şirketlerin kar maksimizasyonu ve ileriye dönük analizlerinin doğruluğu bu tahminlerin ne kadar iyi olduğu ile yakından ilişkilidir.

Bu sebeple çalışmamızda Sakarya ili saatlik elektrik enerjisi talebi istatistik tahmin yöntemleri ve yapay sinir ağları kullanılarak analiz edilmiştir. İstatistik tahmin yöntemlerinden zaman serisileri içerisinde yer alan üstel düzeltme ve otoregresiv modeller kullanılmıştır. Yapay Sinir Ağları için çeşitli metodlar denenerek uygun tahminler elde edilmiştir. Tüm bu yöntemler ile elde edilen tahminler karşılaştırılarak başarılı tahmin yöntemleri belirlenmiştir. Ayrıca dönemsel değişimleri incelemek amacıyla saatlik elektrik talebinin günün saatleri ve haftanın günlerine göre nasıl bir değişim gösterdiği analiz edilmiştir.
</Özetçe>
<Anahtar>Elektrik Enerjisi, talep tahmini, yapay sinir ağları</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Paketleme Endüstrisindeki bir Kesim Atıklarının Enküçültülmesi Probleminin Ağ Modellemesi</Başlık>
<Özetçe>Bu çalışma paketleme endüstrisindeki bir kesim atığı minimizasyonu problemini konu almaktadır. Paketleme endüstrisindeki yüksek ürün çeşitliliği, hammadde kağıt rulolarındaki envanter çeşitliliğini de beraberinde getirmekte ve bu da stok maliyetlerini arttırmaktadır. Türkiye’nin önde gelen paketleme firmalarından birinin yaşadığı planlama problemine ve verilerine dayanılarak yapılan bu çalışmanın temel amacı envanterde tutulan rulo tipi sayısı ile kesim atığı kağıt miktarı ile arasındaki ters ilişkiyi dikkate alarak masrafları minimize etmektir. Bu amaçla, problem bir ağ üzerindeki en kısa yol problemi olarak modellenmiş ve çözümü dinamik programlama ile gerçekleştirilmiştir. Model, envanterde her yeni tip rulonun tutulması ile oluşacak değişken maliyetleri de hesaplamaya imkan vermesi açısından yenilik taşımaktadır. Modelin gerçek hayat verilerinden hareketle oluşturulan örnek veriler ile deneysel sonuçları elde edilmiş olup planlayıcılar tarafından kullanılabilecek grafiksel analiz yöntemleri bu örneğin sonuçları üzerinden sunulmaktadır.</Özetçe>
<Anahtar>Ağ modelleri, en kısa yol problemi, envanter planlaması, kesim atıklarının enküçültülmesi problemi, paketleme endüstrisi</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Hareketli Ana İstasyon Metoduyla Duygaç Ağ Ömrü Enbüyüklemesi

</Başlık>
<Özetçe>Kablosuz duygaç ağlarında çok bilinen problemlerden biri ana istasyona yakın duygaçların, ağın geri kalanından daha fazla enerji kullanarak ömürlerini erken bitirip ana istasyonun ağdan kopmasına neden olmalarıdır. Bunu aşmak için ana istasyonu hareket ettirmek düşünülmüştür. Bu çalışmada ana istasyon için en iyi rota bulunmaya çalışılmıştır.

</Özetçe>
<Anahtar>Tamsayı Modelleme, Sezgisel Yöntemler, Kablosuz Duygaç Ağları</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Kişiselleştirilmiş Reklamcılığa Yönelik Geliştirilmiş Bir Karar Destek Sistemi</Başlık>
<Özetçe>Gerek internet devrimi gerekse mobil teknolojilerin hayatın her alanına girmiş olması nedeniyle, çok yakın gelecekte, günümüzde kitlesel uygulamaların ağırlıklı yer işgal etmekte olduğu reklamcılık dünyasında kişiselleştirilmiş reklamcılık uygulamalarına daha geniş bir alan açılacağı görülmektedir. Kullanıcılar hakkında oldukça zengin veri sahibi olan çeşitli aracı kuruluşlar (mobil operatörler, sanal gerçeklik ortamı geliştiricileri, internet sosyalleşme platformları, v.b.) bir yandan kullanıcılardan gelir elde ederken diğer yandan reklam verenler için sunucu işlevi görerek cirolarını arttırma potansiyeline sahiptir. Ellerinde bulunan ve kullanıcılara ait demografik, kullanım alışkanlıkları ve çeşitli anketlerle elde ettikleri kullanıcı eğilimleri verisi, reklam verenlerin arzu ettikleri niteliklere sahip kitleye ulaşabilmesine yardımcı olabilecek bir ortam sağlamaktadır. Artık hemen hemen herkesin sahip olduğu ve küçük bir cep bilgisayarına dönüşmüş olan mobil aygıtlar sayesinde, reklam verenler sadece belli bir nitelik kümesinin şartlarını sağlayan kullanıcılara yönelik olarak reklam kampanyaları düzenleyebilmektedir. Bu çalışmada, aracı kuruluşlar, yani reklam sunucuları, tarafından kullanılabilecek ve kişiselleştirilmiş reklam kampanyaları yapılırken gelirlerini en fazlalaştırmalarını sağlayabilecek bir karar destek sistemi sunulmaktadır. Söz konusu KDS’nin motorunda iki aşamalı bir eniyileme modeli bulunmaktadır. Birinci aşamada reklam verenler tarafından belirtilmiş olan niteliklere en uygun kullanıcıların belirlenmesi (yani eşleştirme problemi) çözülmekte, ikinci aşamada ise her bir kullanıcıya hangi reklamın gösterileceğinin belirlenmesi (yani çizelgeleme problemi) önerilen sezgisel bir yöntemle çözülmektedir.</Özetçe>
<Anahtar>Karar Destek Sistemi, Kişiselleştirilmiş Reklamcılık</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Bulanık çok ölçütlü karar verme yöntemlerinde farklı sıralama yaklaşımları</Başlık>
<Özetçe>Basit Ağırlıklı Toplam, Analitik Hiyerarşi Prosesi (AHP) veya TOPSIS gibi birçok uygulamada kullanılan belli başlı çok ölçütlü karar verme yöntemlerinin hepsinin bulanık kümeler teorisi kullanılarak geliştirilmiş bulanık versiyonları da mevcuttur. Literatürdeki pek çok bulanık çok ölçütlü karar verme problemi uygulamasında üçgensel bulanık sayılar kullanılmaktadır. Söz konusu yöntemlerde bulanık sayıların sıralanmasında farlı yaklaşımlar mevcuttur. Bu çalışmada Chang’in bulanık AHP yöntemi ile çözülen üniversite seçimi örneği, Chang’ın kullandığı sıralamadan farklı bulanık sıralama yaklaşımları ile de çözülüp, kullanılan sıralama yaklaşımına göre sonuçların nasıl değişebileceği gösterilmiştir.</Özetçe>
<Anahtar>Bulanık çok ölçütlü karar verme, üçgensel bulanık sayılar, bulanık sayıların sıralanması</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Üniversite Not Sisteminin Bulanık Bilişsel Haritalama ile Analizi</Başlık>
<Özetçe>Eğitim alanında verilerin analiz edilmesi ve incelenmesi eğitim kalitesinin artırılması açısından oldukça önemlidir. Bu alanda yapılmış çalışmalar verilere ulaşımın daha kolay ve güvenilir olduğu uzaktan eğitim sistemlerine yoğunlaşmışlardır. Geleneksel eğitim sistemleri üzerine az sayıda çalışma bulunmaktadır. Bu çalışmada Kırıkkale Üniversitesi Endüstri Mühendisliği Bölümündeki geçmiş sınav notları üzerinde Veri madenciliği ile bir analiz yapılacak ve bulanık bilişsel haritalama yöntemi uygulanacaktır.Bulanık bilişsel haritalama kavramsal ve rastlantısal ilişkilerin biçimlendirilmesine yarayan bir yöntemdir. Bu uygulama ile öğrencilerin başarılarını etkileyen faktörler değerlendirilecek ve Bulanık Bilişsel Haritalama yeni eğitim stratejilerinin geliştirilmesi, eğitimcilerin daha gelişmiş analizler yapması açısından faydalı olacaktır.</Özetçe>
<Anahtar>Bulanık Bilişsel Haritalama,Eğitim Sistmeleri,Veri madenciliği</Anahtar>
<Kaynak>YAEM 2010</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR ÜRETİM HÜCRESİNDE ÇEKME SİSTEMİNİN
UYGULANABİLİRLİLİĞİNİN BENZETİM YÖNTEMİ
KULLANILARAK ARASTIRILMASI</Başlık>
<Özetçe>Bu çalısmada, itme sistemi esasına dayalı kesikli parti üretimi yapan bir isletmede mevcut
bulunan gerçek bir üretim hücresinde, çekme üretim kontrol sisteminin etkileri analiz
edilip uygulanabilirliği arastırılmıstır. Bunun için, bir benzetim modeli gelistirilmis, itme
sisteminin yanı sıra, hücrenin çekme esasına göre isletilmesi durumundaki performansı
saptanmıstır. Hücre için gerekli olan kosulların sağlanması durumunda, çekme tipi
sistemin, itme tipi sistemden çarpıcı bir sekilde daha yüksek performans gösterdiği
gözlemlenmistir.</Özetçe>
<Anahtar>İtme ve çekme sistemi, Hücresel üretim, Benzetim.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİLGİ TABANLI İMALAT KARAR DESTEK
SİSTEMLERİ ve BİR UYGULAMA</Başlık>
<Özetçe>Firmalar, çevrelerindeki değisen kosullara göre üretim çizelgelerinde bir takım
değisiklikler yapmak zorunda kalırlar. Üretim çizelgelerinde yapılması istenen değisiklik,
ya mevcut üretim tesislerinde, üretilmesi için gelen yeni siparislerden, ya pazar
tahminlerine dayalı olarak üretim çesitliliği isteğinden, ya da mevcut ürün hattında yeni
bir ürüne geçis gibi sebeplerden dolayı söz konusu olmaktadır. Üretilmesi için gelen
siparislerin tümünün firma içerisinde üretilip üretilmemesinde isletmeninin mevcut
kaynakları, malzeme yönetimi ve üretim süreci kapasitesi, ürün mühendisliği, gerekli
girdilerin piyasadan alınması ya da firmanın yan sanayisinde üretilmesi seklinde
sıralamak mümkündür. Bunlar imalat yöneticisine, isletmenin gerekli is akıs sartları
altında ve firmanın koyabileceği bir zaman sınırı içerisinde bir değerlendirme yapmaları
gereğini ifade eder. İmalat yöneticilerine, doğru, güvenilir ve hızlı karar vermelerini
sağlayacak yardımcılara ihtiyaç duyulmaktadır. Bu talebi karsılamada karar destek
sistemleri önemli bir rol üstlenir. Bu amaçla bu çalısma, elektrik sektöründe faaliyet
gösteren bir firmada üretim çizelgesinde yapılacak değisiklikleri değerlendirmede
kullanılacak, bilgi tabanlı imalat karar destek sistemi gelistirme konusu üzerinde
odaklasır.</Özetçe>
<Anahtar>İmalat Karar destek sistemleri, Bilgi tabanlı karar destek sistemleri,
yap veya satın al kararları.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR İSLETMEDE ANALİTİK HİYERARSİ SÜRECİ KULLANILARAK
PERFORMANS DEĞERLEME SİSTEMİ TASARIMI</Başlık>
<Özetçe>En basarılı organizasyonların ortak özellikleri, insan kaynağına bakıslarındaki farklılıkla iliskilidir. Böyle
organizasyonların, öncelikle üzerinde durdukları sey, teknoloji, ürün ya da ekonomik kaygılar değil, insan
nitelikleridir ve insanların bir arada nasıl çalısacaklarıdır. İnsan kaynaklarının verimliliği, ancak çalısanların is
ile ilgili performanslarını izleyerek ölçülür. Bu ölçümü yapabilmenin en sağlıklı yollarından biri, isletmede
sistemli ve düzenli bir performans değerleme sisteminin kurulmasıdır. Bu çalısmada bir isletmede Analitik
Hiyerarsi Süreci (AHP) kullanılarak bir performans değerleme sistemi tasarlanmıstır. Tasarlanan sistemi test
etmek amacıyla belirli sayıda isçi farklı kisiler tarafından ve farklı zamanlarda değerlendirilmistir. Sonuçlar,
sistemin kabul edilebilir bir değerleme yaptığını ve tüm isçiler için kullanılabileceğini göstermistir</Özetçe>
<Anahtar>Performans değerleme, çok ölçütlü karar verme, analitik hiyerarsi süreci, ikili
karsılastırma</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>SİPARİS BÜYÜKLÜĞÜ BELİRLEME YÖNTEMLERİ
ile
YENİ BİR SEZGİSEL ALGORİTMANIN KARSILASTIRILMASI</Başlık>
<Özetçe>Literatürde, siparis büyüklüğünün belirlenmesi ile ilgili gelistirilmis yöntemlerden hangisinin veya hangilerinin daha iyi
olduğuna iliskin değerlendirmelerde genellikle deneysel veriler kullanılmıstır. Bu nedenle gerçek bir sistemde hangi
yöntemin seçilmesinin gerektiğinin belirlenmesi önemlidir. Çalısmada Malzeme Dhtiyaç Planlaması (MDP) sistemi kurmaya
çalısan bir isletme için siparis büyüklüğü belirleme yöntemleri değerlendirilerek sistem için uygun yöntem ve/veya
yöntemlerin belirlenmesi üzerinde durulmustur.
MRP (Material Requirement Planning) sistemlerinde en çok kullanılan siparis büyüklüğü belirleme yöntemleri
belirlenmistir. QS (Quant Systems) paket programında yer alan ve aynı zamanda MRP sistemlerinde en çok kullanılan siparis
büyüklüğü belirleme yöntemlerinden 8 tanesi çalısmada kullanılmıstır. Yeni bir sezgisel siparis büyüklüğü belirleme
algoritması gelistirilmistir. Gelistirilen algoritma diğer 8 yöntemlerle toplam maliyet, optimum sonuç verme sayısı ve
performans indeksi kriterlerine göre karsılastırılmıstır.</Özetçe>
<Anahtar>Üretim planlama, malzeme ihtiyaç planlaması, siparis büyüklüğünün
belirlenmesi.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>AKIS TİPİ ÇİZELGELEME PROBLEMLERİNİN GENETİK
ALGORİTMA
ile
ÇÖZÜM PERFORMANSININ ARTIRILMASINDA DENEY TASARIMI
UYGULAMASI</Başlık>
<Özetçe>Bu makalede, optimum çözümü zor olan (NP-zor), çok makinalı akıs tipi çizelgeleme problemlerinin genetik algoritma
ile çözüm performansının artırılmasına yönelik bir çalısma yapılmıstır. Genetik algoritmanın optimum veya optimuma yakın
çözüme ulasma performansını etkileyen; baslangıç popülasyonu; üreme, çaprazlama ve mutasyon operatörleri ile
çaprazlama ve mutasyon oranları gibi parametrelerin uygun değerlerinin belirlenmesine çalısılmıstır. Parametrelerin ayrı ayrı
değerlendirilmesi ile bulunan en iyi iki parametre değeri, ve yukarıdaki parametreler kullanılarak Taguchi yöntemi ile iki
seviyeli, altı faktörlü deney tasarımı yapılmıstır. Turbo paskal programlama dilinde hazırlanan genetik algoritma programı
ile akıs tipi çizelgeleme problemleri için bilinen (Carlier,1978) bes ayrı problem üzerinde toplam 1000 adet deney
yapılmıstır. Bu deneyler sonucunda akıs tipi çizelgeleme problemlerinin GA ile çözümünde etkili olan parametreler ile
GA’nın çözüm performansını artıracak parametre setlerinin belirlenmesi amaçlanmıstır.</Özetçe>
<Anahtar>Akıs tipi çizelgeleme, Genetik algoritma, Parametre optimizasyonu, Deney tasarımı</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yapay Sinir Ağları ile İletişim Ağlarının Güvenilirlik Tahmini</Başlık>
<Özetçe>Bir bilgisayar iletişim ağının tasarımında dikkate alınması gereken en önemli kriterlerden birisi iletişim ağının güvenilirliğidir. Güvenilirlik, bu tür tasarım problemlerinde amaç fonksiyonu veya kısıt olarak dikkate alınır. Bir iletişim ağının çalışıyor olmasını tanımlamak için deterministik veya olasılıklı güvenilirlik kriterleri kullanılır. Bu çalışmada, olasılıklı kriterler sınıfında yer alan tüm-terminal güvenilirliği dikkate alınmıştır. Tüm-terminal güvenilirliği, ağdaki her düğümün diğer düğümler ile iletişim kurabilme olasılığıdır. Ancak, güvenilirliğin tam değerinin hesaplanması NP-zor problemdir, yani hesaplama zamanı ağın boyutuna bağlı olarak üstel artış gösterir. Bu nedenle, bu çalışmada ağ güvenilirliğinin tahmini için yapay sinir ağları (YSA) önerilmekte ve YSA’nın eğitiminde kullanılmak üzere rassal ve faktöriyel olmak üzere iki farklı deney tasarımı ile bir ağ içinde hat güvenilirliklerinin aynı ve farklı olduğu durumlar dikkate alınarak üretilen veri kümelerinin YSA’nın performansı üzerindeki etkileri incelenmektedir.</Özetçe>
<Anahtar>Ağ Güvenilirliği, Ağ Tasarımı, Yapay Sinir Ağları, Deney Tasarımı</Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Büyük Ölçekli Bir Tehlikeli Madde Taşımacılığının Coğrafi Bilgi Sistemleri Tabanlı Analizi: Shell Türkiye Örneği</Başlık>
<Özetçe>Tehlikeli madde taşımacılığı yıllardır resmi otoritelerin, çevreci grupların, bilim çevrelerinin ve son yıllarda da bazı taşıyıcı firmaların diönemli ölçüde dikkatini çeken bir konu olmuştur. Tehlikeli madde taşımacılığı literatüründe, karayolları üzerindeki tehlikeli madde taşımacılığı ile ilgili iki önemli karar verici grubun iki ayrı problemi yer almaktadır. Birinci grup yani, resmi otoritelerin problemi karayolları üzerinde tehlikeli madde taşıyanların çevreye karşı yarattığı ‘risk’i enazlamaktır. İkinci grup yani, taşıyıcı firmaların problemi ise hem taşımacılıktan kaynaklanan ‘risk’i, hem de kendi taşıma maliyetlerini enazlayan güzergahları seçmektir. Çoğunlukla birbiriyle çelişen bu iki amacın (taşıma ‘risk’ ve maliyetleri), her iki grubun önceliklerini mümkün olduğunca tatmin edebilmesi gerekmektedir. Bu çalışmada, tehlikeli madde üreten bir firmanın tehlikeli madde taşımacılığı problemine çözümler önerilmektedir. </Özetçe>
<Anahtar>Tehlikeli Madde Taşımacılığı, Coğrafi Bilgi Sistemleri</Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Tabu Arama Algoritması ile Yapay Sinir Ağlarının Eğitimi</Başlık>
<Özetçe>Yapay sinir ağlarının (YSA) ilham kaynağı biyolojik beynin gücü, esnekliği ve duyarlılığıdır. YSA, beynin temel biyolojik bileşenlerinden sinir hücreleri, synapsis ve dendritelerin matematiksel modeli olup, basit matematiksel elemanlardan oluşmaktadır. YSA'da öğrenme işlemi gözetimli (supervised) ve gözetimsiz (unsupervised) olmak üzere iki şekilde gerçekleşir. Gözetimli öğrenme işleminde, her girdi seti için bir çıktı seti gereklidir ve her ikisi birlikte öğrenme setini oluşturur. Genellikle belirli sayıdaki bu öğrenme çiftlerinin YSA'ya tanıtılması ile öğrenme gerçekleştirilir. Öğrenme sürecinde; YSA'ya bir girdi seti verilir ve çıktısı hesaplanır. Hesaplanan bu çıktı ile mevcut çıktı seti değeri arasındaki sapmayı enküçükleyen bir algoritma uyarınca istenilen sapma düzeyine ulaşılana dek YSA ağırlıkları değiştirilir. Böylece YSA eğitilmiş, dolayısıyla ağırlıklar en iyi değerlerini almış olur.

Gözetimli öğrenmede genellikle Geri Yayılma (Back Propagation) algoritması kullanılır. Geri Yayılma algoritması dışbükey olmayan hata fonksiyonunu enküçükleyen ağırlık değerlerini hesaplamak için kullanıldığından yakınsama hızı yavaştır ve yerel eniyi çözümlerde durabilmektedir. Bu nedenle bu çalışmada, YSA'nın ağırlıklarının belirlenmesinde genel eniyilemeyi sağlamak amacıyla bir tabu arama (TA) algoritması sunulmaktadır.

Rassal hareket mekanizması ve yayılma stratejileri kullanılarak geliştirilen TA algoritması iki farklı sınıflandırma problemine uygulanarak hem yakınsama hızı, hem de yerel eniyilerden kurtulma ölçütlerine göre değerlendirilmiştir. </Özetçe>
<Anahtar> 	

Yapay sinir ağları, Tabu arama, Gözetimli öğrenme  </Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık> 	

Çok Boyutlu Yükleme Probleminin Çözümü İçin Kendi Kendini Düzenleyen Bir Algoritma</Başlık>
<Özetçe>Bu çalışmada Boole değişkenli çok boyutlu Yükleme(Knapsack) probleminin çözümü için heuristik bir algoritma tasarlanmıştır. Önerilen sert kısıtlama yöntemi, geçerli bilgiye göre çözüm arama sürecinde değişebilen bir esnek tarama şeması tanımlama olanağı sağlamaktadır. Ayrıca, verilen problemin özelliklerine uyan bir taramayı da mümkün kılmaktadır. Yapılan hesaplama denemeleri önerilen algoritmanın verimliliğinin yüksek olduğunu göstermektedir.

MS Windows ortamında Delphi 4.0 kullanılarak önerilen algoritmaları içeren KnapsacK paket programı hazırlanmıştır. Makalede KnapsacK paket programı ile yapılan performans testlerinin sonuçları da verilmiştir.</Özetçe>
<Anahtar>Boole değişkenli çok boyutlu Yükleme problemi, heuristic algoritma, sertkısıtlama yöntemi, kendi kendini düzenleyen algoritma, paket program </Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık> 	

Uzun Dönem Kapasite Artış Planlaması Probleminin Fayda Teorisi Yaklaşımıyla Modellenmesi ve Çözümü</Başlık>
<Özetçe>Üretim ve hizmet sistemlerinde, talebin zamanla artması halinde, kapasitenin ne zaman ve hangi miktarda arttırılacağı problemleri, uzun dönem kapasite artış planlaması problemi olarak bilinir. Talebin belirli ve zamanla dogrusal olarak arttığı ve planlama uzayının sonsuz olduğu uzun dönem kapasite artış planlaması problemlerinde, genellikle, planlama uzayı boyunca, kapasite artışlarına ilişkin tüm maliyetlerin peşin değeri toplamının en küçüklenmesi amaçlanmaktadır. Bu çalışmada, fayda teorisinin temel özellikleri kullanılarak, toplam maliyetin en küçüklenmesi yerine, toplam maliyetin karar vericiye olan faydasının en büyüklenmesini amaçlayan bir kapasite artış modeli sunulmuştur. Maliyetin karar vericiye olan faydasının üstel fayda fonksiyonu ile belirlenebilmesi halinde, kapasite artışı fayda fonksiyonu gelişebilmiş, modelin analitik çözümü ve amaç fonksiyonunun konkavlığı araştırılmıştır. Model, gerek diğer fayda fonksiyonu tipleri ve gerekse maliyet ve talep parametreleri için irdelenmiştir. Önerilen yaklaşım, bir hastahanenin ortopedi servisinin kapasite artış planlaması için uygulanmış ve en iyi çözüm GINO paket programıyla bulunmuştur. Ayrıca, modelde yer alan en önemli parametreler için duyarlılık analizleri yapılarak dikkat çekici sonuçlar yorumlanmıştır. </Özetçe>
<Anahtar>Kapasite artış planlaması, Fayda teorisi, Üstel fayda fonksiyonu, Sayısal çözüm, GINO Paket Programı 

 </Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Yapay Sinir Ağları ve Uzaklıkların Kestirimi </Başlık>
<Özetçe>İki yerleşim merkezi arasındaki gerçek uzaklık merkezleri bağlayan en kısa yolun uzunluğu olarak tanımlanır. Bir bölgedeki herhangi iki nokta arasındaki gerçek uzaklığı ölçmek ve saklamak her zaman olanaklı olmayabilir. Bu durumda gerçek uzaklığın kestirilmesi söz konusudur.
Uzaklık kestirimi için yagın yaklaşım aralarındaki uzaklığın hesaplanacağı noktalara ait elde edilmesi kolay bilginin parametrik bir fonksiyonu olan kestiriciler kullanmaktır. Daha değişik bir yaklaşım ise uzaklıkları yapay sinir ağları yardımıyla kestirmektir. Bunlardan çok katmanlı algaçlar kullanan yöntemler, parametresiz olmaları nedeniyle önsel herhangi bir model varsaymazlar ve bir öğrenme kümesi üzerindeveriyi doğrudan kullanırlar. Her ne kadar algaç kullanan parametresiz kestiriciler parametreli uzaklık fonksiyonlarına göre daha başarılı olsalar da noktaların herhangi bir kestirim girişiminden önce vektör nicemleme ile kümelenmesi sonuçları daha da iyileştirmektedir.
Bu çalışmada uzaklık kestirimleri için yapay sinir ağlarını kullanan yöntemler açıklanmakta ve Türkiye’den örneklenen yerleşim merkezleri üzerinde elde edilen sonuçlar vektör nicemleme ile yapılan kümelendirme sonrası uygulanan parametrik yöntemlerin verdiği sonuçla kıyaslanmaktadır. </Özetçe>
<Anahtar> 	

Sinir ağları, Taşımacılık, Yapay Zeka, Yer Seçimi, Vektör Nicemleme </Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık> 	

En İyi İmalat Hücresini Belirleme Problemi</Başlık>
<Özetçe>Hücre tipi imalat sistemlerinin tasarımında, en iyi hücreyi belirleme problemi tek bir imalat hücresine konsantre olduğumuzda karşımıza çıkar. Makalede, imalat sistemleri hiperçizge ile modellenip, üzerinde en iyi hücreyi belirleme probleminin formülasyonu verilmiştir. Bu problemin, kısıtlarının belirlediği politopun yüzey (facet) tanımlayan eşitsizliklerinin yardımıyla, amaç fonksiyonunun yarattığı özel halde, polinom zamanda çözülebileceği ispatlanmıştır. Yapılan deneysel analizin sonuçları özetlenmiştir.</Özetçe>
<Anahtar>Hücre Tipi İmalat Sistemleri, Polihedral Kombinatoriks</Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Üretim Benzetiminde Çıktıların Değerlendirilmesi ve Bir Uygulama</Başlık>
<Özetçe>Üretim sistemleriyle ilgili sorunların ve uygun çözümlerin araştırılması benzetim tekniği ile yapılabilmektedir. Özellikle üretim sistemlerinin çalışma stratejilerinin benzetim modeli üzerinde sınanmaları, benzetim çıktılarının değerlendirilmesi ve sonuçların istatistiksel olarak değerlendirilerek çeşitli gösterimlerle verilmesi bu çalışmanın amacını oluşturmaktadır. Bu çalışmada geleneksel üretim sistemlerinden atölye tipi üretim sistemi özelliği gösteren her hangi bir atölyenin benzetim sonuçlarının değerlendirilmesi ve gösterimi yapılmıştır. Atölye tipi üretim sistemi için geliştirilen benzetim modeli gerçek sistem verileriyle etkileşimli olarak çalıştırılmış ve benzetim çıktıları istatistiksel olarak değerlendirilerek sonuçlar çizelge, grafik gibi şekillerle verilmiştir. </Özetçe>
<Anahtar>Atölye Tipi Üretim Sistemi, Benzetim, Benzetim Çıktısı, İstatistiksel Analiz, Uygulama</Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye İçinde Karayolu Uzaklıklarının Yaklaşık Hesabı</Başlık>
<Özetçe>Bir bölge içinde iki nokta arasındaki gerçek yol uzaklığını, bütün nokta çiftleri için ölçmek, her zaman olanaklı olmayabilir. Böyle bir durumda noktalar arsı uzaklık, nokta koordinatlarının parametrik bir fonksiyonu yardımı ile kestirilebilir ki, bu da parametre değerlerinin seçimini gündeme getirir. Bu makale,Türkiye içinde yol uzaklıklarının kestrimi üzerine gerçekleştirdiğimiz yeni çalışmalarla ilgili ayrıntı ve sonuçları içermektedir. Çalışmamızda önce, ölçekli bir ülke haritası üzerinde 28 ile ait koordinat değerleri ve bu iller arasındaki 378 gerçek uzaklık ölçülmüş, daha sonra bu veri yardımı ile, yaygın olarak kullanılan, ilki nokta koordinatlarının L2 normunu, ikincisi Lp normunu, üçüncüsü de Lp normunun bir türevini kullanan üç uzaklık ölçütünün parametreleri belirlenmiştir. Belirlenen bu değerler, çeşitli hata ölçütlerini enküçükleyen eniyileme modellerinin çözümü ile elde edilmiştir. Uzaklık ölçütlerinin kestirim başarımları da incelenmiş ve karşılaştırılmıştır.</Özetçe>
<Anahtar> 	

Türkiye, Kestirim, Veri Modelleme, Yol Uzaklığı</Anahtar>
<Kaynak>Yöneylem Araştırma Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BANKA ŞUBE PERFORMANSLARININ VIKOR YÖNTEMİ İLE
DEĞERLENDİRİLMESİ</Başlık>
<Özetçe>Bankacılık sektörünün etkin ve verimli çalışması, ülke ekonomisi açısından büyük önem taşımaktadır. Bankacılık
sektöründe yaşanan rekabet; bankaları, kaynaklarını etkin şekilde kullanmaya zorlamaktadır. Bu bağlamda bankaların,
şube performanslarının değerlendirilmesi ve bu değerlendirme sonuçlarına göre performanslarını arttırıcı tedbirler
almaları gerekmektedir. Bu çalışmada, hizmet sektöründe önemli bir paya sahip olan ticari bankaların performanslarını
değerlendirebilmek için VIKOR (Vise Kriterijumska Optimizacija I Kompromisno Resenje) yönteminin uygulanabilirliği ele
alınmıştır. Çok ölçütlü karar verme yöntemlerinden biri olan VIKOR yöntemi alternatifler arasında bir sıralama belirlemeye
ve belirtilen ağırlıklar altında uzlaşık bir çözüme ulaşmaya dayanır. Çalışmada, VIKOR yöntemiyle bir bankanın şubelerinin
performansları değerlendirilmiş ve şubeler arasında performansa göre bir sıralama yapılmıştır.</Özetçe>
<Anahtar>Çok ölçütlü karar verme, VIKOR yöntemi, performans değerlendirme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ANALİTİK AĞ SÜRECİ YÖNTEMİ ÜZERİNE BULANIK BİLGİ
AKSİYOMU AÇILIMI</Başlık>
<Özetçe>Analitik Ağ Süreci yöntemi uygulamalarında alternatif sayısının belirli bir sınırı aşması durumunda karar modeli
çıktılarının tutarlılığında belirgin sapmalar görülmektedir. Bu çalışma söz konusu sorunun aşılmasını hedeflemiştir. Analitik
Ağ Süreci yöntemi üzerine bilgi aksiyomu açılımı olarak önerilen melez bir yaklaşımla karar ölçütleri ağırlıklandırılırken; bilgi
aksiyomu yöntemi ile alternatifler değerlendirilmektedir. Önerilen yaklaşımın alternatif sayısının fazla olduğu ve ölçütler
arası ilişkilerin mevcut olduğu karar verme problemlerinin çözümüne katkı sağlaması beklenmektedir.</Özetçe>
<Anahtar>Analitik ağ süreci, bulanık mantık, aksiyomlarla tasarım, bilgi aksiyomu, karar verme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TEKNOLOJİ TAHMİN YÖNTEMLERİ VE BEYAZ EŞYA
SEKTÖRÜNDE BİR UYGULAMA</Başlık>
<Özetçe>Teknoloji tahmini uzun dönemdeki teknolojik seviyenin ve bu seviyedeki teknolojinin etkilerinin incelenmesi için
kullanılır. Detaylı alt grupları olmakla birlikte tahmin yöntemleri genel olarak nitel ve nicel yöntemler olmak üzere ikiye ayrılır.
Çalışmanın amacı, firmaların, ürünlerinde kullanacakları teknolojileri belirlerken, bu teknolojilerin geleceğini görebilmek
ve buna göre yatırımlarını ve kaynaklarını hangi teknolojiye ne kadar süre ayıracaklarını en doğru şekilde belirlemelerini
sağlayacak tahmin modelleri geliştirmektir. Bu çalışmada, çeşitli teknoloji tahmin yöntemleri anlatıldıktan sonra kullanım
alanlarına göre tekniklerin birbirlerine göre üstün ve zayıf yönleri tartışılmıştır. Daha sonra, beyaz eşya sektöründe izolasyon
teknolojisi bir örnek olarak belirlenmiş ve bu teknolojiye ait performans kriterleri tanımlanmıştır. Teknoloji tahmini için
patent analizi uygulanmış, Pearl eğrisi ve teknoloji değişim modeli ile tahmin gerçekleştirilmiştir.</Özetçe>
<Anahtar>Teknoloji tahmin yöntemleri, pearl eğrisi, teknoloji değişim modeli, patent analizi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>PLASTİK ENJEKSİYON MAKİNALARININ ÇİZELGELENMESİ
PROBLEMİ</Başlık>
<Özetçe>Enjeksiyon makinalarının çizelgelenmesi problemi tek kademe paralel makine çizelgelemesi probleminin özel bir hâlidir.
Enjeksiyonla plastik parça üretiminde, koyu renkli bir parçadan sonra açık renkli bir parçanın üretimi çizelgelendiğinde
ya da bazı özellikli ham maddelerin farklı yapıdaki hammaddelerden sonra kullanılması gerektiğinde hazırlık süreleri
oldukça uzayabilmektedir. Öte yandan enjeksiyon makinalarında bir ürünün üretilebilmesi için bu ürüne ait kalıbın
ilgili makinaya bağlanması gerekmektedir. Enjeksiyon makinaları üretim süresi açısından özdeş olmalarına rağmen her
kalıbın farklı tonaj ve boyutlara sahip makinaların tümüne bağlanamaması nedeniyle birbirlerine tam anlamıyla alternatif
değildirler. Bu çalışmada sıralamaya bağlı hazırlık sürelerinin olduğu klasik paralel makine çizelgeleme probleminden
farklı olarak, makinaların kalıp kullanımları da göz önünde bulundurulmuştur. Söz konusu problemin çözümü için sırt
çantası problemini temel alan bir matematiksel model önerilmiştir. Örnek problemler GAMS paket programının çözücüleri
kullanılarak çözülmüş ve elde edilen sonuçlar tartışılmıştır.</Özetçe>
<Anahtar>Paralel makina çizelgeleme problemi, sıralamaya bağlı hazırlık süreleri, plastik enjeksiyon
makinası</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ORTAK İNDİRİM TEŞVİĞİ OLAN SİPARİŞE GÖRE
MONTAJ SİSTEMİNDE ENVANTER POLİTİKALARI</Başlık>
<Özetçe>Siparişe göre montaj yapan ve bitmiş bir ürüne olan bütün stokastik talebi dönemsel gözden geçirme ortamında
karşılayan bir sistem düşünülmektedir. Bitmiş ürün iki altparçadan (komponent) oluşturulmaktadır. Talep ya normal
üretimle ya da hızlı tedarikle karşılanmaktadır . Komponentlerin bağımsız sabit, üretim, stok ve hızlı tedarik masrafları
vardır. Ama eğer iki komponentin stoğu da talebi karşılayamazsa aynı hızlı tedarik kaynağı kullanılmaktadır (aynı
uçak, aynı tedarikçi kanalı, aynı fabrikadaki gece mesaisi gibi). Aynı kaynağı paylaşarak kullanmak toplam hızlı tedarik
masraflarına belli bir indirim getirmektedir. Bu ortak indirim stok kontrol probleminin her komponent için ayrı olarak en
iyi şekilde çözülmesine engel olup en iyi çözümün zaman ve yer karmaşıklığını arttırmaktadır. Sabit üretim masraflı ve
masrafsız modeller ayrı ayrı incelenmiştir. Sabit üretim masrafı olmayan, sonlu dönemli ve sonsuz dönemli modellerde
sabit stok hedefi politikasının gelişmiş bir versiyonunun en iyi politika olduğu kanıtlanmıştır (bu gelişmiş versiyonda sabit
stok hedefi diğer komponentin stoğunun bir fonksiyonu olmaktadır). Sabit üretim masrafı olan modelde ise tek ve iki
dönemde en iyi politikanın gene duruma bağlı bir gelişmiş (s, S) politikası olduğu gösterilmiştir. Bu gelişmiş politikada her
bir komponentin (s, S) değerleri diğer komponentin stoğunun fonksiyonu olarak ortaya çıkmıştır. Bu ispatlara dayanarak
zaman karmaşıklığı az bir algoritma geliştirilmiştir. Bu algoritma çok ve sonsuz dönemli modellerde üretim masrafı yoksa
en iyi, üretim masrafı varsa en iyiye yakın değerleri bulmaktadır.</Özetçe>
<Anahtar>Hızlı tedarik, envanter kontrol politikaları, siparişe göre birleştirme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TEDARİKÇİ DEĞERLENDİRME SÜRECİ İÇİN BİR YAPAY SİNİR
AĞI YAKLAŞIMI: GIDA SEKTÖRÜNDE BİR UYGULAMA</Başlık>
<Özetçe>Bu çalışmanın amacı, tedarikçi değerlendirme süreci için geniş bir yazın taramasının ardından bir model önerisinde
bulunmaktır. Tedarikçi değerlendirme süreci, hem nitel hem de nicel ölçütleri dikkate almak amacıyla yapay sinir ağı
kullanılarak modellenmiştir. Kapsamlı bir yazın taraması ve uzman görüşleri doğrultusunda tedarikçi değerlendirme süreci
için Fiyat, Kalite, Teslimat, Üretim Faktörleri ve Genel Faktörler ana ölçütleri altında 19 adet alt ölçüt belirlenmiştir.
Geliştirilen yapay sinir ağı modeli, Türkiye’de ilk 500 firma arasında bulunan büyük ölçekli bir gıda firmasında uygulanarak,
firma verileri ile geliştirilen sistemin sonuçları karşılaştırılıp sonuçlar yorumlanmıştır.</Özetçe>
<Anahtar>Tedarik zinciri yönetimi, tedarikçi değerlendirme, yapay sinir ağları</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ORMAN YANGINIYLA MÜCADELENİN PLANLANMASINDA KONUMSAL ÇOK KRİTERLİ
KARAR VERME</Başlık>
<Özetçe>Çok kriterli analizler ortaya çıkışlarından beri büyük ölçüde konumsal karar problemlerini çözmek için kullanılmışlardır.
Konumsal çok kriterli karar analizi, klasik çok kriterli karar analizinden (ÇKKA) farklıdır. Çünkü coğrafi bileşeni içermektedir.
Konumsal çok kriterli karar analizinin iki önemli bileşeni, Coğrafi Bilgi Sistemleri (CBS) bileşeni ve çok kriterli karar verme
(ÇKKV) bileşenidir. CBS-ÇKKV entegrasyonu, değer yargılarını kullanan ve daha sonra bu yargıların sonuçlarını konumsal
olarak sayısal harita üzerinde gösteren bir süreç olarak düşünülebilir. Ormancılıkla ilgili karar problemleri birçok alternatifi
ve değerlendirme kriterini içermektedir. Çoğu orman yönetimi problemi yapısal olarak konumsaldır ve genellikle çoklu
kriterleri içermektedir. Yangın yönetimi orman yönetiminin önemli bir bileşenidir. Bu çalışmada, su kaynaklarından
uzaklık, akarsulardan uzaklık ve yerleşim alanlarından uzaklık kriterlerine gore, çalışma alanı olan İzmir Orman İşletme
Şefliği için, Boolean Analizi ve Analitik Hiyerarşi Süreci (AHS) kullanılarak, yangınla etkin olarak mücadele edebilen
alanlar gösterilmekte ve sonuçlar sayısal harita üzerinde görselleştirilmektedir. Ayrıca Boolean analizi ile AHS analizinin
sonuçları karşılaştırılmaktadır.</Özetçe>
<Anahtar>Konumsal çok kriterli karar verme, coğrafi bilgi sistemleri, analitik hiyerarşi süreci, boolean
analizi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ARÇELİK YURT İÇİ TEDARİK ZİNCİRİ İÇİN ARAÇ SEVKİYAT VE
ROTALAMA SİSTEMİ</Başlık>
<Özetçe>Bu çalışmada tedarikçilerden gelen malzemelerin Arçelik Bulaşık Makinesi İşletmesi’ne taşınması için kullanılacak
rotaların ve taşıyıcıların hareket çizelgelerinin optimal veya optimale yakın bulunması amacıyla bir karar destek sistemi
oluşturulmuştur. Sistem matematiksel model, benzetim modeli ve arayüz olmak üzere üç ana öğeden oluşmaktadır.
Tedarikçi kümesinde veya tedarikçi taleplerinde olabilecek olası küçük değişimlere karşı önerilen çözümler benzetim
modeli yoluyla hızlı bir şekilde değerlendirilebilmekte, büyük değişimler olduğunda ise matematik model yeniden çözülerek
yeni optimal çözüm elde edilmektedir. Arayüz programı, her iki modelin teknik bilgilere sahip olunmasa bile daha kolay
kullanılmasını sağlamaktadır.</Özetçe>
<Anahtar>Arçelik, tedarik zinciri, milkrun, araç rotalama, araç sevkiyat çizelgeleri</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DİZEL ENJEKTÖR ÜRETİMİ YAPAN BİR ŞİRKETTEKİ
MONTAJ HATTI İŞLETME SÜREÇLERİ</Başlık>
<Özetçe>Çalışma kapsamında, dizel enjektör üretimi yapan bir şirketteki enjektör montajının gerçekleştiği yarı otomatik hatlar
ele alınmaktadır. Talep dalgalanmalarına karşı vardiya iptal edilmesi stratejisinin izlenmesiyle, verimlilik ve motivasyon
düşüşleri ile envanter artışına neden olan uygulamalar projenin en belirgin inceleme alanlarını oluşturmaktadır. Bu nedenle,
çözüm yaklaşımı kapsamının en önemli noktasında projenin amacı hatta esneklik kazandırmaktır. Bu bağlamda, çözüm
aşamasında sistem yaklaşımının da yürütülmesiyle, üç farklı aşamayı bünyesinde barındıran modeller geliştirilmiştir. Bunlar
sırasıyla Operatör Atama Modeli, Karar Tablosu ve Envanter Modeli’dir. Operatör Atama Modeli, montaj hattının farklı
operatör sayıları ile çalışabileceği çevrim süresinin ve operatörlerin atandıkları işlerin belirlenmesi için geliştirilmiş olup,
sonuçları Karar Tablosu oluşturmada kullanılır. Karar Tablosunun amacı Planlamacıya mevcut durumla ilgili alternatifler
sunarak karar yetkisini firmaya bırakmaktır. Karar Tablosunun çıktıları Envanter Modeli'nde kullanılarak seçilen operatör
sayılarıyla düzgün bir üretim çizelgesi ve etkili bir envanter yönetimine ulaşılır. Önerilen çözümle yüksek verim, minimum
envanter ve düşük maliyette çalışan enjektör montaj hattı elde edileceği öngörülmüştür.</Özetçe>
<Anahtar>Esneklik, dalgalanan talep, yarı otomatik montaj hattı, operatör atama modeli, envanter
modeli</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TOZ DETERJAN İÇİN ÜRETİM PLANLAMA VE ÇİZELGELEME
SİSTEMİ TASARIMI</Başlık>
<Özetçe>Unilever Gebze Fabrikasının toz deterjan üretimi planlama sürecinde çizelgeleme işlemi için karar destek sisteminin
eksikliği, ürün değişikliklerinin neden olduğu kurulum sayısının ve fırsat maliyetlerinin artmasına sebep olmaktadır. Projenin
amacı, sürekli imalat yapısına sahip olan toz deterjan üretimine hızlı ve tutarlı sonuçlar veren, toplam kurulum sayı ve
süresini en aza indirecek bir çizelgeleme sistemi tasarlanmasıdır. Problem dört aşamada incelenmiş; sırasıyla bütünleşik,
bölünmüş, kısıtlı bölünmüş matematiksel modeller ve sezgisel metot ile çözülmüştür. Sonuçların karşılaştırılmasıyla sezgisel
metodun kısa zamanda tutarlı çözümler verdiği görülmüş ve oluşturulan arayüzle sisteme entegre edilmiştir.</Özetçe>
<Anahtar>Çizelgeleme, sürekli imalat, karışık tam sayı programlama, geçerli eşitsizlikler, sezgisel metot</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>YÜK TRENİ İSTASYONLARINDA HAREKET PLANLAMASI</Başlık>
<Özetçe>Bu çalışmada, Türkiye’de yük ve yolcu taşımacılığı işlevlerini yerine getiren Türkiye Cumhuriyeti Devlet Demiryollarının
(TCDD) yeniden yapılandırılması çerçevesinde, vagonların manevra alanlarındaki hareketlerinin planlanmasına destek
olacak, bir sistem geliştirilmiştir. Öncelikle manevra alanlarının yapısı göz önüne alınarak vagonların bu alanda manevra
sayısını enazlayacak şekilde konumlandırılması problemi matematiksel bir model ile temsil edilmiştir. Büyük boyutlu
problemlerin çözümü için ise literatürdeki sezgisel yöntemler uyarlanmıştır. Rassal olarak ortaya çıkabilecek tren gecikmeleri
ile yükleme/boşaltma ve bakım/onarım operasyon süreleri gibi öğelerin etkisini gözlemleyebilmek için manevra alanlarının
çalışma prensiplerini yansıtan bir benzetim modeli oluşturulmuş ve benzetim modelinin de sezgisel yöntemlerin seçiminde
bir karar destek mekanizması olarak kullanılmasına karar verilmiştir.</Özetçe>
<Anahtar>Yük taşımacılığı, demir yolu taşımacılığı, manevra alanı planlaması, sınıflandırma</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ALTI SİGMA VE YALIN UYGULAMALARI İLE İLGİLİ BİR
DEĞERLENDİRME</Başlık>
<Özetçe>EM dergisinin bu özel sayısı, endüstriyel kuruluşların ilgisini çeken ve pek çok tartışmaya neden olan Altı
Sigma ve Yalın metodolojileri ile ilgili bir literatür taraması ve bunların bir uygulamasına yer vermektedir. Bu
çalışmalardan önce okuyucuya ön bilgi sağlamak; çeşitli uygulamalar, sorunlar ve yeni açılımlar konusunda
görüş kazandırmak amacıyla bu değerlendirme çalışması yapılmıştır. Altı Sigma ile Yalın farklı kaynaklardan
doğmuş iki ayrı yaklaşım olarak düşünülebilir. Altı Sigma, süreçler ve ürünlerdeki değişkenliği ve hataları
azaltmaya odaklanmış iken Yalın Düşünce kayıpların ve çevrim zamanın azaltılmasına önem verir. Her ikisine
de olan gereksinim nedeniyle “Yalın Altı Sigma” adı altında bu metodolojileri birleştirme girişimleri olmuştur.
Bu çalışmada, söz konusu metodolojiler kısaca tanıtıldıktan sonra bunlar ile ilgili uygulama farklılıkları ve
zorlukları, yeni açılımlar ve Türkiye’deki durum değerlendirilmektedir.</Özetçe>
<Anahtar>Altı sigma, yalın</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ANKARA’DAKİ TEKNOPARKLARDA TÜRK SAVUNMA SANAYİ
TARAFINDAN SÜRDÜRÜLEN TEKNOLOJİ TRANSFER UYGULAMALARININ
ANALİZİ; ODTÜ TEKNOPARK VE BİLKENT CYBERPARK UYGULAMALARI</Başlık>
<Özetçe>Bu araştırma ile; Türkiye’nin içinde bulunduğu coğrafyada yaşamsal değerde olan güçlü savunma gücünün sağlayıcı
unsuru olan Türk Savunma Sanayinin ulaşması gerektiği değerlendirilen ileri teknoloji alt yapısının ve özgün ürün
geliştirebilme becerisinin kazanılmasında yatay teknoloji transfer yöntemlerinden en önemlisi olarak değerlendirilen
teknopark içi işbirlikleri Ankara'da olan ve içerisinde savunma sanayi firması bulunan teknoparklarda incelenmiştir. Ayrıca
savunma sanayi firmalarının teknoloji ve ilgili konulara karşı tutumları, teknoloji transfer maksatlı işbirliklerinde yoğun
etkileri olduğu değerlendirmesiyle analiz edilmiştir. Teknoparkların işleyişleriyle ilgili aksaklıkları ortaya koymak maksadıyla
savunma firmalarının teknoparka giriş aşamasındaki teknoparktan teknoloji transferi düzlemindeki beklentileriyle aynı
konudaki bugünkü algı düzeyleri tespit edilmiş ve farklılaşmalar ortaya konulmuştur. Tutum, algı ve işbirliği konularında
demografik özelliklere göre farklılaşma testleriyle birtakım sentezlere gidilmiştir.
Bu çalışmaların, doğru, bilime ve kurumlara gerçek anlamda faydalı ve bilimsel tabanlı olabilmesi için; çalışmalar
bilimsel araştırma kurallarına uygun, mevcut literatürde teknopark ölçeğinde gerçekleştirilmesi arzulanan teknoloji transferi
esasları çerçevesinde sürdürülmüş ve ölçüm aracı bu eksende oluşturulmuştur.
Araştırmanın birinci bölümünde; teknoloji transferine konu olan teknolojinin ne olduğu, 21. yüzyıldaki değişim ve
rekabet ortamında önemi, teknolojinin insan yararına bir olgu olmasında asıl unsur olan inovasyon sistemi, ülkelerin
savunma ihtiyaçları da dahil tüm hedeflerine ulaşmada yurt içi teknoloji transferinin oluşması için gerekli olan ulusal
inovasyon sistemlerinin ne şekilde kurulacağı, aktörleri ve mekanizmaları incelenmiştir. Ayrıca Türkiye'nin teknoloji ve
sanayideki mevcut durumu araştırılmıştır.
İkinci bölümde; teknoloji transferi, kavram ve kapsamı, yöntemleri, uluslararası teknoloji transfer süreci ve yöntemleri
ile bugün için savunma sanayinde teknoloji transferinin gerçekleşmesinde asıl yöntem olarak değerlendirilen yurt içi
teknoloji transferinin ana aracı üniversite-sanayi işbirliği, işbirliğinde tarafların etkileşimleri ve Türkiye’de üniversite-sanayi
işbirliğinin mevcut durumu araştırılmıştır. Ayrıca bu bölümde savunma sanayi ve Türk Savunma Sanayinin mevcut
durumu ortaya konmuştur.
Üçüncü bölümde; teknoparklar ve yurt içi teknoloji transferindeki rolleri, teknopark uygulamalarının amaçları, aktörler
arasındaki işbirliği ile tüm taraflar için sağladıkları faydalar ortaya konmuştur. Ayrıca Türkiye’deki teknoparkların bugünkü
güçlü ve zayıf yönleri incelenmiştir.
Dördüncü bölümde; araştırmanın genel olarak tanımlanması yapılmış; konusu, kapsamı, amacı ile sınanacak problemler
izah edilmiştir. Ayrıca bu bölümde araştırma yöntemi (geliştirme, uygulama çalışmaları, analiz, değerlendirme) üzerinde
durulmuştur.
Beşinci bölümde; elde edilen tüm verilerin değerlendirilmesiyle ortaya konmuş 15 adet hipotez testi sınanmış ve
yorumlanmıştır. Sonuç ve çözüm önerileri kısmı için öncü değerlendirmeler yapılmıştır. Toplanan verilerin istatiksel
analizleri ve bulguları ortaya konmuş, ulaşılan bulgular araştırmanın kuramsal bölümleriyle sentezlenerek yorumlanmaya
çalışılmıştır. Kantitatif ve kalitatif analizler yoğun olarak bu bölümde yapılmıştır. Ayrıca açık uçlu soru için belirtilen görüşler
gruplandırılarak analiz edilmiştir.
Altıncı bölümde; öncelikle araştırmanın sonuçları özetlenmiş, değerlendirmeler yapılmış ve ilgili kesimler için önerilerde
bulunulmuştur.
Bu araştırmayla tespit edilen sonuçların teknopark uygulamalarında ve çözüm üretme çalışmalarında faydalı olacağı,
fakat sistemin rasyonel şekilde işlemesinde daha üst seviyede proje tipi çözümleme ve kurgulama çalışmalarının yapılması
gerektiği değerlendirilmiştir.</Özetçe>
<Anahtar>Teknoloji, teknoloji transferi, üniversite-sanayi işbirliği, savunma sanayi, teknopark</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİLGİ BİRLEŞTİRME YÖNTEMİNİ KULLANARAK HOLLYWOOD SİNEMA FİLMLERİNİN
FİNANSAL BAŞARISINI KESTİRMEK</Başlık>
<Özetçe>Genellikle Hollywood (Amerika’nın sinema endüstrisinin kalbi) sezgi ve tahminler diyarı olarak adledilir. Ürün talebine
yönelik kestirimlerdeki belirsizlik film endüstrisini risklerle dolu bir iş alanı haline getirdi. Bu yüzden bir filmin finansal
başarısını kestirebilmek pek çok bilim adamı ve endüstri liderlerinin ilgisini çeken zor ve büyüleyici bir problem olarak
tanımlandı. Bu çalışmada, büyük bir veri tabanını kullanarak, veri madenciliği yöntemlerinin (yapay beyin ağları, karar
ağaçları, destek vektör algoritmaları ve bilgi birleştirme yöntemleri) henüz yapımına başlanmamış bir film projesinin olası
finansal getirisini kestirmedeki başarı potansiyelini araştırdık. Kestirim modellerimizde, bu sıradan tahmin problemini
sınıflandırma temelli bir kestirim problemine dönüştürdük; yani kesin dolar ($) miktarını tahmin etmek yerine, bir filmin
finansal başarısını dokuz sınıftan birine koyan bir kestirim modeli geliştirdik. Bu makalede kullandığımız veri madenciliği
modellerinin oldukça başarılı adledilebilecek kestirim sonuçlarını ve model geliştirmede kullandığımız yöntemleri rapor
ediyoruz.</Özetçe>
<Anahtar>Sınıflandırma, film sektörü, gişe gelirleri, sinir ağları, karar ağaçları, topluluk, performans
ölçütleri</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR OTOMOTİV FİRMASI İÇİN ARAÇ SEVKİYATI VE DAĞITIM
MERKEZİ YER SEÇİMİ PROBLEMİ</Başlık>
<Özetçe>Bu çalışmada otomobil ve hafif ticari araçlar üreten ve bu araçları gelen siparişlere göre TIR’larla bayilere dağıtan
bir firma için, dağıtım maliyetlerinin düşürülmesi amacıyla dağıtım merkezleri açma kararları analiz edilmiş ve dağıtımın
daha sistematik yapılmasına yönelik bir karar-destek sistemi oluşturulmuştur. İki alt problem incelenmiştir: (i) Gemi
ile taşımacılıkta kullanılacak dağıtım merkezleri yer seçimi, (ii) Siparişlerin farklı rotalara sahip TIR’lara yüklenmesini
sağlayacak bir karar-destek sistemi tasarımı. Her iki problem için de karışık tamsayı programlama modelleri oluşturularak
çözüm alternatifleri belirlenmiştir. Dağıtım merkezi yer seçimi kararında değişik senaryolar için farklı liman bölgelerinin
kullanıldığı gözlemlenmiş, olası kâr potansiyelleri ortaya konmuştur. Günlük TIR yükü oluşturma kararlarının ise önerilen
karar-destek sistemiyle, mevcut dağıtım maliyetlerine yakın maliyetlerle çok kısa sürede verilebildiği görülmüştür. Karar
vericinin tecrübesine ve yeteneklerine bağlı olmaksızın sistematik bir şekilde çözüm sağlayan karar-destek sistemi, aynı
zamanda şu anda yapılan tüm işlemlerin yapılmasına olanak verecek esnekliktedir.</Özetçe>
<Anahtar>Dağıtım merkezi yerleştirme, deniz taşımacılığı, dağıtım planlama, karar destek sistemi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>EKONOMİK KRİZ DÖNEMİNDE FİRMA BAŞARISI TAHMİNİ:
YAPAY SİNİR AĞLARI TABANLI BİR YAKLAŞIM</Başlık>
<Özetçe>Bu çalışmanın amacı, ekonomik kriz dönemlerinde firma başarısının tahmin edilebilmesi için yapay sinir ağları (YSA)
tabanlı bir yöntem önerisi sunmaktır. Yazında firmaların kriz dönemlerini başarı ile atlatabilmeleri konusunda çok sayıda
çalışma yer almaktadır. Başarı veya başarısızlık yorumu, firmaların kriz dönemlerinden önce sahip oldukları finansal
göstergeler temel alınarak yapılabilir, bu göstergeler aynı zamanda firma başarısı üzerine tahmin yapmayı sağlar. Bu
çalışmada, 2001 yılında Türkiye’de meydana gelen ekonomik krizden önceki yıl içerisinde firmaların sahip oldukları finansal
göstergeler üzerinden, bu süreci başarı ile atlatabilmiş olma durumuna göre bir YSA modeli geliştirilmiştir. Çalışmamızda,
kalkınmada öncelikli sektör olması nedeniyle imalat firmalarından oluşturulan türdeş bir veri seti ile prototip bir model
önerisi tasarlanmıştır.</Özetçe>
<Anahtar>Ekonomik kriz, yapay sinir ağları, firma başarısı tahmini</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>MİGROS TÜRK A.Ş.DE BİRLİKTELİK KURALLARININ YERLEŞİM
DÜZENİ PLANLAMADA KULLANILMASI</Başlık>
<Özetçe>Günümüzün dinamik iş çevresinde bilgi en değerli varlıktır. Artık birçok örgüt önemli iş kararlarını veri tabanlarından
çıkarılan bilgi ve kendi düşüncelerini harmanlayarak vermektedirler. Bu sayede, başarılı işletmeler büyük veri tabanlarından,
veri madenciliği tekniklerini kullanarak önceden bilinmeyen ve potansiyel olarak faydalı bilgileri kullanarak hem yerel hem
de küresel pazar taleplerine çabuk cevap verebilmektedirler. Bu çalışmada süpermarket yerleşim yeri düzenlemede veri
yönelimli bir karar destek sistemi uygulaması sunulmaktadır. Çalışmada veri tabanlarında bilgi keşfi süreci kullanılarak
yerleşim düzeni geliştirmeyi gerçekleştiren metodolojik bir çerçeve sunulmaktadır. Çalışmada ilişkisel veri tabanı hazırlanarak,
Apriori algoritması ve Çok Boyutlu Ölçekleme (ÇBÖ) yöntemleri kullanılmaktadır. Deneysel çalışma ise Türkiye’nin önde
gelen perakende satış firmalarından biri olan Migros Türk A.Ş.de gerçekleştirilmektedir.</Özetçe>
<Anahtar>Veri madenciliği, karar destek sistemleri, birliktelik kuralları, market sepet analizi, apriori
algoritması, yerleşim düzeni, çok boyutlu ölçekleme analizi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>SİPARİŞE ÜRETİMDE ESNEKLİK YÖNETİMİ: YAKIN ZAMANIN
GETİRDİKLERİ</Başlık>
<Özetçe>İmalatta esneklik iki açıdan arzulanır: Kısa vadede sipariş karmasındaki değişmelere kolay uyum göstermek ve gelecekteki
belirsiz siparişler için hareket alanını açık tutmak. Bu amaçla, CNC tezgahları ve programlanır elleçleme uygulamalarının
başladığı 80’lerden beri imalatta esneklik yönetimi araştırılmaktadır. İlgili çalışmalar, imalat esnekliğinin ancak belirli
düzeylerde sağlanabildiğini ve her düzeye karşılık bir bedel olduğunu göstermekte, bir başka deyişle; ancak ihtiyaçlar ve
olası kurulumlar iyi yönetilirse yararlı sonuçlara ulaşılabileceği öngörülmektedir.
Siparişe üretimde, atölyeye kontrollü iş sürme uygulanırken esneklik yönetimi bir karar konusu yapılırsa, hem
kısa vadenin hem de geleceğin amaçları birlikte gerçekleşebilir. Çalışmamızda, son yirmi yılın belli başlı literatürü bu
gözle incelenmekte ve imalat esnekliğinin gündelik karar konusu halini alabilmesi için nasıl bir yaklaşım önerilebileceği
tartışılmaktadır. Böylelikle önceden yapılacak ayrıntılı bir iş planının yerini, değişikliklere anında karşılık verecek esnekliğin
alması amaçlanmaktadır. Bu anlamda birleştirilmiş esneklik değerlendirmesini dönemsel amaç olarak ele alan ve işlem
esnekliği ile rotalama esnekliği arasında denge kuran bir modellemeden yararlanılabileceği anlatılmaktadır.</Özetçe>
<Anahtar>Siparişe üretim, imalatta esneklik, kontrollü iş sürme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ARI ALGORİTMASI VE GENELLEŞTİRİLMİŞ ATAMA PROBLEMİ:
FARKLI KOMŞULUK YAPILARININ KARŞILAŞTIRILMASI</Başlık>
<Özetçe>Arı Algoritması popülasyon tabanlı yeni bir arama algoritması olup sürü zekâsına dayalı metasezgisel yöntemlerden
birisidir. Algoritma gerçek bal arılarının yiyecek arama davranışlarını modellemeye dayanmakta olup bilimsel yazında
kombinatoryel ve genellikle de sürekli optimizasyon problemlerinin çözümünde kullanılmıştır. Diğer taraftan Genelleştirilmiş
Atama Problemi NP-zor bir problem olup kombinatoryel tamsayılı optimizasyon problemi olarak formüle edilebilmektedir.
Bu çalışmada öncelikle Arı Algoritması, Genelleştirilmiş Atama Problemi’nin çözümü için geliştirilmiş ve kaydırma,
değiştirme, çift kaydırma ve çıkarım zinciri komşuluk yapılarının Arı Algoritması'nın performansı üzerindeki etkileri
incelenmiştir.</Özetçe>
<Anahtar>Sürü optimizasyonu, arı algoritması, genelleştirilmiş atama problemi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BAZ İSTASYONU YATIRIM PLANLAMASI</Başlık>
<Özetçe>Türkiye telekomünikasyon pazarının rekabetçi ve değişken yapısıyla bu pazarda oluşan talepler; şirketleri, alt yapı
yatırımlarını arttırmada daha etkili ve akılcı operasyon planları yapmaya itmektedir. Projenin amacı, belirsizliklerin yüksek
olduğu bir ortamda baz istasyonu yatırım kararlarında sponsor firmaya yardımcı olacak bir karar destek sistemi tasarlamaktır.
Proje, yerleri belirlenmiş aday baz istasyonları arasından, yeni açılacak baz istasyonlarının kârlılık ölçütüne göre
seçilmesi, kapasitesini aşan mevcut baz istasyonlarının kapasite artırımı ve bu yatırımların ne zaman yapılacağı konularını
kapsamaktadır. Bu yatırım kararları üzerinde ise firmanın bütçe, iş gücü ve teknoloji kısıtları bulunmaktadır. Bu doğrultuda,
mevcut ve aday baz istasyonlarının trafik değerlerini, gelirlerini, giderlerini ve yatırım kârlılığı değerlerini göz önünde
bulunduran bir karışık tamsayı modeli ve sezgisel model geliştirilmiştir. Trafik değerlerinin belirsiz olmasından ötürü bu
modeller farklı durumları değerlendiren senaryolarda çalıştırılıp, en tutarlı çözümler belirlenmiştir. Modellerin çıktıları, yeni
açılacak ve kapasitesi arttırılacak baz istasyonlarının listesiyle bu kararların zamanlamasını belirten listelerdir.</Özetçe>
<Anahtar>Yatırım planlama, telekomünikasyon, karışım deneyi, olasılıksal modelleme, karışık tamsayı
doğrusal programlama</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>CCİ ANKARA İÇİN TALEP TOPLAMA SİSTEMİ TASARIMI</Başlık>
<Özetçe>CCİ Satış ile müşteriler arasında bir arayüz oluşturan ön satış elemanları sabah ve akşam ofise gelmektedir. Harcanan
bu zaman müşteri ilişkilerinin azalmasına, dolayısıyla CCİ’nin satış sistemindeki verimliliğinin azalmasına sebep olmaktadır.
Ayrıca araç yakıt ve ofis giderlerini arttırmakta, ön satış elemanlarının yaşam kalitesini olumsuz yönde etkilemektedir. Bu
projenin amacı, CCİ Ankara için yeni bir “Talep Toplama Sistemi” oluşturmaktır. Sistem, ön satış elemanlarının günlük iş
akış süreçlerini yenilemiş ve talep toplama ağını yeniden oluşturmuştur. Ayrıca ön satış elemanlarının motivasyonlarının
artırılması amacıyla yıllık aktivite plan takvimi düzenlenmiştir. Firmaya önerilen sistem şu an uygulanmakta olup yapılan
analizler sonucunda giderlerde ofiste ortalama %30, araçta %12, personel servislerinde ise %60 oranında azalma olduğu
saptanmıştır. Ön satış elemanlarının sayısı 84’ten 76’ya düşürülmüş olup, müşteri başına harcanan zaman artırılmıştır.</Özetçe>
<Anahtar>Ön satış elemanı, talep toplama sistemi, iş paketleri, rotalama, sezgiseller</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ÇAMAŞIR MAKİNESİ FABRİKASI İÇ LOJİSTİK AKTİVİTELERİNİN
OPTİMİZE EDİLMESİ</Başlık>
<Özetçe>BSH Çamaşır Makinesi Fabrikası’nda, malzemelerin büyük çoğunluğunun fabrika içerisindeki depolardan üretim
hattına taşınması, milkrun sistemiyle sağlanmaktadır. Mevcut sistemde, milkrun araçlarının verimli kullanılmaması, milkrun
araçlarının kat ettikleri mesafelerin uzun olması ve fabrika içerisinde forklift ve milkrun araçlarının sebep olduğu trafik
gibi problemler gözlenmiştir. Bunun yanında, fabrika yönetimi fabrika içindeki bütün malzemelerin milkrun sistemine
dahil edilmesini hedeflemektedir. Bu amaçla matematiksel model, sezgisel model ve benzetim modellerini bütünleşmiş
bir şekilde kullanan SYMECA sistemi geliştirilmiştir. SYMECA sistemi ile milkrun araçlarının kat ettikleri mesafede %11,
operatör gereksiniminde %20 ve araç gereksiniminde %33 azalma sağlanmıştır.</Özetçe>
<Anahtar>Milkrun sistemi optimizasyonu</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>EFEKTİF KONTEYNER TERMİNALİ YÖNETİMİNDE EN İYİLEME VE BENZETİM
MODELLERİ</Başlık>
<Özetçe>Bu tez, kargo terminal işlemlerinin iyileştirilmesinde özgün yaklaşımlar geliştirmeyi amaçlamaktadır. Öncelikle, çoklu
zaman dilimlerinde, gelen gemilerin rıhtım ve kıyı vinçlerine atanması problemi çalışılmıştır. Birden fazla terminal için,
rıhtım ve vinç atamalarını eş zamanlı olarak gerçekleştirebilen matematiksel bir model geliştirilmiştir. Çalışmada, sürekli
rıhtım yapısıyla birlikte sabit ve gezer vinç özellikleri de modellenmiştir. Gemilerin elleçleme süreleri dinamik olup, servis
süresince değiştirilebilen vinç atamalarına bağlı olarak belirlenmektedir. Önerilen model, gemilerin elleçleme sürelerini
mimimize etmeyi amaçlamaktadır.
Ardından, İzmir Limanı'ndaki kargo terminalinin bir “kesikli benzetim modeli” geliştirilmiş ve bu model ithalat kargo
konteynerlerinin elleçlenmesi probleminin analizinde kullanılmıştır. Model, çoklu rıhtım yapısında, depolama alanı tahsis
problemini operasyonel düzeyde ele almaktadır. Hiyerarşik bir çözüm yöntemi geliştirilerek her aşamada farklı karar verme
kuralları uygulanmıştır. Önerilen depolama yöntemlerinin değerlendirilmesinde tüm konteyner terminalinin performansı
dikkate alınmıştır. Gerçek zamanlı ortamın yansıtılabilmesi için farklı trafik yoğunlukları uygulamaya alınmıştır.
Çalışmanın pratikteki etkilerini değerlendirebilmek amacıyla İzmir Limanı için bir uygulama gerçekleştirilmiştir.
Önerilen karar verme tekniklerinin uygulanmasıyla mevcut liman performans göstergelerinde önemli iyileştirmeler elde
edilebilmektedir.</Özetçe>
<Anahtar>Liman yönetimi, liman taşımacılığı, modelleme, benzetim, taşıma, konteyner elleçleme,
eniyileme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ÇOK AMAÇLI SIRT ÇANTASI PROBLEMİNİN ÇÖZÜMÜNE YENİ
BİR YAKLAŞIM: KONİK SKALERLEŞTİRME</Başlık>
<Özetçe>Sırt çantası problemi (knapsack problem-SÇP), Yöneylem Araştırması yazınında oldukça iyi bilinen kombinatorik
problemlerden birisidir. Yazında birçok farklı tipi olan SÇP genellikle tek amaçlı olarak incelenmiştir. Ancak gerçek
hayatta pek çok problem çok amaçlı yapıdadır. Sözgelimi kârın en büyük ve riskin en küçük olmasının istendiği yatırım
probleminde olduğu gibi, birbiriyle çelişen iki ya da daha fazla amacın var olduğu durumlarda, problemi çok amaçlı olarak
ele almak gerekmektedir. Çok amaçlı SÇP’nin matematiksel modelinde doğrusal amaç fonksiyonları ve doğrusal bir kısıt
olmasına rağmen, 0-1 tamsayı değişkenlerin varlığı nedeniyle uygun çözüm alanı dışbükey değildir. Uygun çözüm alanının
dışbükey olmadığı durumlarda Pareto etkin çözümlerin belirlenmesi ciddi bir sorun oluşturmaktadır. 2001 yılında Gasimov
tarafından geliştirilen konik skalerleştirme yöntemi, dışbükeylik koşulu gerektirmemekte ve çok geniş bir problem sınıfına
başarıyla uygulanabilmektedir. Bu çalışmada konik skalerleştirme yönteminin çok amaçlı sırt çantası probleminde başarıyla
kullanılabileceği, klasik ağırlıklandırma yöntemiyle elde edilmesi mümkün olmayan içbükey Pareto etkin çözümlerin bu
yöntemle rahatlıkla bulunabileceği, yazından alınan büyük boyutlu test problemleri üzerinde gösterilmiştir.</Özetçe>
<Anahtar>0-1 sırt çantası problemi, çok amaçlı karar verme, skalerleştirme, Pareto etkin çözümler</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>KOŞULLU YÜKÜMLÜLÜKLERİN EKSİK PİYASALARDA FİYATLANDIRILMASI</Başlık>
<Özetçe>Bu tez çalışmasında koşullu yükümlülükler için çok periyotlu, ayrık zamanlı ve ayrık durumlu modellerde korunma ve
fiyatlandırma problemleri incelenmiştir. Hem Avrupa hem de Amerikan tipi koşullu yükümlülükler üzerinde çalışmalar yapılmıştır.
Avrupa tipi koşullu yükümlülükler için problem “? kazanç-kayıp oranı fırsatı” kavramı kullanılarak analiz edilmiştir. Arbitraj kavramı
kullanılarak yapılan çalışmalarda elde edilen sonuçları anımsatan; ama bu sonuçlardan farklı fiyatlandırma sonuçları türetilmiştir.
Yapılan çalışmalar sonucunda eksik piyasalarda Avrupa tipi yükümlülükler için arbitraj fiyatlamasına göre daha dar fiyat sınırları
elde edilmiştir. Kazanç-kayıp önceliği parametresinin özel bir değeri için bu fiyat sınırlarının, alıcı ve satıcının korunma politikaları
birbirinden farklı olsa bile, tek bir fiyata yakınsayabileceği gösterilmiştir. Sonuçlar stokastik doğrusal programlama yaklaşımıyla
çok periyotlu modellerde elde edilmiştir. Bunların yanında, benzer sonuçlar işlem maliyetleri hesaba katılarak da elde edilmiştir.
Daha önce yapılan çalışmalar sonucunda, Avrupa tipi bir koşullu sözleşmenin alıcı fiyatını elde etmek için bir doğrusal eniyileme
probleminin çözülmesi yeterliydi. Bunun aksine, Amerikan tipi bir koşullu sözleşmenin alıcı fiyatını elde etmek için bir karışık
tamsayı eniyileme problemi çözülmesi gerekiyordu. Çalışmamızda bu karışık tamsayı eniyileme probleminin doğrusal eniyileme
problemi olan bir gevşetmesinin Amerikan tipi koşullu sözleşmenin alıcı fiyatını belirlemek için kullanılabileceği gösterilmiştir.
Amerikan tipi koşullu sözleşmelerin alt korunma fiyatı problemi için ayrıca orantısal işlem maliyetlerinin yer aldığı bir piyasada
çalışmalar yapılmıştır. Alt korunma fiyatını elde etmek için bir karışık tamsayı doğrusal programlama modeli türetilmiştir. Bu
modele alternatif olarak, benzer özellikler gösteren; ama daha bütünsel bir model geliştirilmiştir. Sonuçlar, piyasada orantısal işlem
maliyetleri bulunması durumunda, birden fazla özdeş Amerikan tipi koşullu sözleşmeye sahip olan yatırımcının, sahip olduğu bu
koşullu sözleşmelerin bazılarını farklı zamanlarda uygulayacağını göstermektedir. Bu tezde ayrıca çalışmaların devamı olabilecek
bazı konularda karşıt örnekler sunularak gelecekte yapılacak çalışmalar için yön belirlenmesine çalışılmıştır.</Özetçe>
<Anahtar>Koşullu yükümlülük, opsiyon fiyatlandırma, korunma, arbitraj, işlem maliyeti, stokastik doğrusal
eniyileme, karışık tamsayı programlama</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>YEDEK PARÇA YÖNETİM SİSTEMLERİNDE ENVANTER VE SERVİS HAVUZLAMANIN VE BİLGİ
PAYLAŞIMININ FAYDALARININ BİR ÇÖZÜMLENMESİ</Başlık>
<Özetçe>Bu tezde, merkezî olmayan bir yedek parça ağı içerisinde çalışan bir yedek parça sağlayıcısının, envanter yönetimi ve üretim kontrol
problemi çözümlemesi yapılmıştır. Yedek parça ağının iki dağıtıcıdan oluştuğu varsayılmıştır ve bir dağıtıcının problemi, diğer dağıtıcının
bilinen bir politika altında çalıştığı varsayımı altında düşünülmüştür. Bu dağıtıcılar, havuzlamayı envanter ve servis için yapmaktadırlar.
Buna ilâveten, dağıtıcılar net envanter seviyeleri hakkında bilgi paylaşımıyla işbirliği yapmaktadırlar. Müşteri gelmesi üzerine, bir dağıtıcı
diğer dağıtıcıdan parça isteyebilir, ki bu durumdan bir ödeme yapılır. Bu rekabetçi ve işbirlikçi yapıda, tam bilgi altında bir dağıtıcının
eniyi çalışma politikasının nitelendirilmesi yapılmıştır. Sayısal çözümleme ile, göz önüne alınan dağıtıcı için en kârlı şartlar tanımlanmıştır.
Son olarak, değişik havuzlama stratejileri ve çeşitli bilgi mevcûdiyeti seviyeleri kıyaslanarak, bilgi paylaşımının faydası nicelenmiştir. Ana
hatları ile sonuçlar şu şekildedir. Merkezi bir otoritenin sahip olduğu merkezi bir model kullanılarak yapılan kıyas sonucunda, merkezi
olan ve olmayan yapılar arasında, tayınlama ve taşıma seviyeleri için zıt davranışlar gözlemlenmiştir. Az sayıda örnek içni eniyi çalışma
politikasında monoton olmayan davranışlar görülmüştür. Odaklanılan dağıtıcının, gelir paylaşım miktarının uç değerini tercih ettiği
gösterilmiştir. Gözlemler, bu tercihin diğer dağıtıcının hedef stok seviyesine bağlı olduğunu işaret etmektedir. Odaklanılan dağıtıcıya gelen
müşterilerin geliş oranının kâra etkisinin artan ve ardından azalan olduğu, diğer dağıtıcının oranının etkisinin ise gelir paylaşım miktarına
bağlı olduğu görülmüştür. Değişik havuzlama stratejilerinin kıyasları, havuzlama yapmadan çalışmanın, kötü tasarlanmış bir havuzlama
politikasından daha iyi olduğunu göstermiştir. Sabit ve değişken ödeme miktarlarının, odaklanılan dağıtıcının eniyi çalışma politikasındaki
tayınlama ve taşıma seviyeleri için zıt bir davranışa yol açtığı gözlemlenmiştir. Bilgi değerenin, yüksek müşteri geliş oranı ve düşük ödeme
altında veya tersi durumda düşük olduğu; değişken ödeme miktarı altında ise yüksek olduğu görülmüştür. Parametrelerin bilgi değerine
etkileri, odaklanılan dağıtıcının eniyi çalışma politikasında bilginin nasıl kullanıldığıyla çözümlenilmiştir. Diğer dağıtıcı hakkındaki bilginin,
odaklanılan dağıtıcının kendi bilgisinden daha değerli olduğu bulunmuştur.</Özetçe>
<Anahtar>Envanter ve servis havuzlama, eniyi politika nitelendirilmesi, havuzlama stratejileri, bilgi mevcudiyeti, bilgi
paylaşımı seviyeleri</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>FABRİKA İÇİ PARÇA-YÜK TAŞIYAN SÜREKLİ TAŞIYICILARIN
SEÇİMİNE YÖNELİK BİR UZMAN SİSTEMİNİN GELİŞTİRİLMESİ</Başlık>
<Özetçe>Sürekli taşıyıcı (konveyör) sistemleri, imalat sistemlerinde genel olarak taşıma, biriktirme ve depolama amacıyla
kullanılmaktadır. Sürekli taşıyıcı seçimi, günümüzde birçok sürekli taşıyıcı tipinin ve her tipteki modelin geniş bir yelpazede
olmasından dolayı karmaşık bir problemdir. Bu çalışmada, fabrika ortamında parça yük taşınmasında uygun sürekli
taşıyıcıların seçimi gerçekleştirilmiştir. Bu amaçla çalışmada, kullanıcıya en uygun sürekli taşıyıcı seçiminde yardımcı olacak
iki aşamadan oluşan bir uzman sistem (KONveyör Seçim PROgramı- KONSPRO) geliştirilmiştir. İlk aşamada en uygun
sürekli taşıyıcı tipinin belirlenmesi amacıyla kullanıcıya 21 adet soru sunulmaktadır. İkinci aşamada ise, sürekli taşıyıcı
modelinin seçimine yönelik 12 adet soru bulunmaktadır. Program, uygun sürekli taşıyıcıları ilk (satınalma) maliyetlerine
göre sıralı olarak listelemektedir. Makalede, geliştirilen programa ilişkin bir örnek uygulamaya da yer verilmiştir.</Özetçe>
<Anahtar>Sürekli taşıyıcı sistemleri, sürekli taşıyıcı seçimi, uzman sistemler, malzeme taşıma sistemi
seçimi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>MERKEZİ DEPODA TOPLU SİPARİŞİN OLDUĞU ÇOK ÜRÜNLÜ İKİ
SEVİYELİ YEDEK PARÇA ENVANTER KONTROLÜ</Başlık>
<Özetçe>Bu tezde, merkezi deponun (Q,R) politikası ile yerel depoların seviye esaslı envanter sistemiyle çalıştığı çok ürünlü, iki
seviyeli yedek parça envanter dağıtım sistemi incelenmiştir. Amaç¸ depolardaki ortalama toplaşık yanıt zamanı kısıtları
altında sistemin bütününe ait maliyetleri enazlayan politika parametrelerinin bulunmasıdır. Uygun politika parametrelerini
bulmak için ilk olarak kesin çözüm prosedürü olan dal-ve-fiyatlandırma algoritması tasarlanmıştır. Daha sonra, büyük
ölçekli gerçek sistemlerin en iyi ya da en iyiye yakın politika parametrelerini bulmak amacıyla dört adet alternatif sezgisel
metot geliştirilmiştir. Lagranj sezgiseli adını verdiğimiz birinci sezgisel metot, eşzamanlı yaklaşım baz alınarak oluşturulan
sütun türetimi ve obur algoritma metotlarının birleşimine dayanmaktadır. Diğer üç sezgisel metot ise, ilk olarak sipariş
miktarının bölüt büyüklüğü sezgiseliyle, daha sonra, merkezi deponun yeniden ısmarlama düzeyinin ve yerel depoların
seviye esaslı envanter düzeylerinin Lagranj sezgiselinde kullanılan yöntemlerin kullanılmasıyla belirlendiği ardışık
yaklaşıma dayanmaktadır. Son olarak, geliştirdiğimiz yöntemler bileşik Poisson talep varsayımlı modeli kapsayacak şekilde
genişletilmiştir.
Lagranj sezgiselinin performansı çok iyi olup, parça sayısı arttıkça sezgiselin performansının daha da iyileştiği
görülmüştür. Ayrıca sezgiseli hesaplamak için gereken zaman kabul edilebilir ölçülerdedir. Bunlar, sezgisel metodun büyük
ölçekli gerçek endüstriyel sistemlerde kullanılabilmesi için umut verici olduğunu göstermektedir. Lagranj sezgiseli kadar
olmasa da politika parametrelerinin ardışık belirlenmesi de tatmin edici sonuçlar vermiştir.</Özetçe>
<Anahtar>Envanter, iki seviyeli, çok ürünlü, toplu sipariş, yedek parça</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR OTOMOTİV YAN SANAYİ FİRMASINDA TEK MODELLİ VE
KARIŞIK MODELLİ MONTAJ HATTI DENGELEME PROBLEMİ</Başlık>
<Özetçe>Günümüzde yatırım maliyeti yüksek olan sistemlerde düşük kapasite kullanımı ve verimsiz çalışmanın maliyeti oldukça
yüksektir. Bu nedenle montaj hatlarının zaman, yer, konum vb. kısıtlar altında verimli ve düzenli bir şekilde çalışabilmesi
için montaj hatlarının tasarımındaki ana amaçlardan biri, her istasyona dengeli miktarda iş dağıtımı yapılabilmesidir. Bu
çalışmada, otomotiv yan sanayisinde üretim yapan bir firmanın, tek modelli ve karışık modelli iki montaj hattının dengeleme
problemi ele alınmıştır. Tek modelli montaj hattında öncelik diyagramları oluşturulmuş ve Hoffman yöntemine göre hat
dengeleme problemi incelenmiştir. Karışık modelli montaj hattında ise sıralanmış pozisyon ağırlıkları yöntemi kullanılarak
hat dengelemesi yapılmıştır. C# programlama diliyle algoritma yazılmış ve kutu içi malzeme miktarları optimizasyonu
gerçekleştirilmiştir. Her iki hattın etkinliği incelenmiş ve elde edilen iyileştirmeler belirtilmiştir</Özetçe>
<Anahtar>Hat dengeleme, pozisyon ağırlığı, Hoffman sezgisel algoritması, Thomopoulos algoritması</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BULANIK TEORİNİN BELİTLERE DAYALI FELSEFİK TEMELLERİ</Başlık>
<Özetçe>Zaman zaman, yeni araştırma yönleri aramak, keşfetmek ve temel varsayımlara yeni bir ışık tutmak için,
Bulanık Teorinin felsefi ve belitlere dayanan temellerini tekrarlamak önemlidir. Bu gaye nedeniyle, önce,
Pierce ve Zadeh'nin görüş açılarının belirli ve belirsizlik yönlerini yeniden incelemek gerekir. İkinci olarak
teorik sorgulama perspektifinden, Klasik ve Bulanık teorilerin yaratılış ve bilgi kuramı temellerine kısaca işaret
ediyoruz. Üçüncü olarak, Aralık-Değerli Tip II bulanık teorinin temel desteklerini ortaya çıkaran 1) klasik küme
ve mantık teorileri, 2)bulanık küme ve iki-değerli mantık teorileri, Tip I bulanık teori ve 3) Dil-Bilim Ötesi
Belitlerin bulanık yorumunu tetkik ediyoruz.</Özetçe>
<Anahtar>Bulanık teori, felsefesi, belitleri, yaratılış, bilgi kuramı, tip I ve II yapıları</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ŞİRKET YEREL ALAN AĞLARININ İNTERNET BAĞLANTILARINDA
GÜVENLİĞİN SAĞLANMASI PROBLEMİNİN KISITLAR TEORİSİ
YAKLAŞIMIYLA İNCELENMESİ</Başlık>
<Özetçe>Kısıtlar teorisi herhangi bir sistemin performansının artırılması için sistem performansını olumsuz etkileyen faktörlerin
bulunması, yönetilmesi ve ortadan kaldırılması felsefesidir. Bu çalışmada: Kısıtlar teorisinin düşünce süreçlerinin bir şirket
yerel alan ağının internet bağlantısında güvenliğin sağlanmasında dar boğazların tespiti, giderilmesi ve performansının
artırılmasında nasıl kullanılacağının gösterilmesi amaçlanmıştır. Bu amaçla kısıtlar teorisi düşünce süreçleriyle bilgisayar
ağlarında güvenlik probleminin çözülmesi konusunda genel bir çerçeve sunulmuştur. Öncelikle mevcut gerçeklik ağacı
kullanılarak darboğazlar tespit edilmiş, buharlaşan bulut tekniğiyle bu darboğazların giderilmesine yönelik çözüm önerileri
geliştirilmiştir. Gelecek gerçeklik ağacıyla darboğazlar ortadan kaldırıldıktan sonra arzu edilen durum tanımlanmış, geçiş
ağaçlarıyla çözüm önerilerinin nasıl hayata geçirileceği açıklanmaya çalışılmıştır.</Özetçe>
<Anahtar>Kısıtlar teorisi, düşünce süreçleri, buharlaşan bulut, internet bağlantı güvenliği</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ZAMANA BAĞLI ELEKTRİK FİYATLANDIRMASINA GÖRE TEK
MAKİNE ÇİZELGELEME PROBLEMİ</Başlık>
<Özetçe>Gelişen birçok ülkede, talep yükünün dengelenmesi için günün farklı zaman dilimlerinde birim elektrik tüketiminin
farklı fiyatlandırıldığı, TOU (Time of Usage) adı verilen bir tarife uygulanmaktadır. Bu çalışmada, birim zamandaki elektrik
tüketimleri farklı olan işlerin çizelgelemesinde, TOU tarifesine göre toplam elektrik maliyetinin en aza indirilmesi amacıyla
çözüm yolları önerilmiştir. Başarımın değerlendirilmesi amacıyla bir lastik fabrikasındaki çizelgeleme problemi verilerine
dayanılarak üretilen problemler kullanılmıştır. Tek makine çizelgeleme problemi olarak ele alınan problemin NP-zor olduğu
gösterilmiştir. İşlerin gecikmemesinin birincil amaç olarak ele alındığı problemde, toplam elektrik maliyeti en az olan
çizelgenin belirlenmesi ikincil amaçtır. Çalışmada matematiksel bir model önerilmiş ve iş sayısı az olan (?15) problemler
için optimum sonuçlar elde edilmiştir. Uygulamada karşılaşılan büyük boyutlu problemlerin çözümü için ise Diferansiyel
Gelişim Algoritması (DGA) kullanılmıştır. Algoritmanın gerçek verilere dayanılarak çalıştırılmasıyla elde edilen sonuçlar
ile fabrikada uygulanan çizelgeleme algoritmasının başarımı karşılaştırıldığında, herhangi bir gecikmeye yol açmaksızın
toplam elektrik maliyetinde %10’u aşan bir iyileştirme elde edilebileceği hesaplanmıştır.</Özetçe>
<Anahtar>Tek makine çizelgeleme, diferansiyel gelişim algoritması, enerji maliyeti</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İSTANBUL’DA İTFAİYE İSTASYONU YER SEÇİMİNDE RİSK
FAKTÖRÜNE DAYALI BİR ÇOKLU KAPSAMA YAKLAŞIMI</Başlık>
<Özetçe>Acil müdahale gerektiren afet, kaza, hastalık, yangın ve benzeri her türlü durumda hizmete ihtiyaç duyan kişiye ve
bölgeye ulaşma süresi can ve mal güvenliği açısından çok kritiktir. Dolayısıyla nüfus değişimlerine paralel olarak mevcut
acil yardım ve itfaiye istasyonlarının yenilenmesi veya açılacak istasyonların yerlerinin etkin planlanması çok önemlidir.
Özellikle yoğun nüfus ve trafik faktörüne sahip İstanbul gibi bir büyük şehirde bu planlamanın önemi daha da artmıştır.
Bu çalışmada, İstanbul’daki itfaiye istasyonlarının yerlerinin seçimine yönelik risk faktörüne dayalı bir çoklu kapsama
modeli sunulmaktadır. Bu modelde bölgelere, risk sınıflarına bağlı olarak farklı müdahale süreleri içinde iki veya üç farklı
itfaiye istasyonundan müdahale edilmesi söz konusudur. Makalede, önce İstanbul’da yeni açılacak itfaiye istasyonlarının
yerlerini belirlemek üzere bu modelin eniyi çözümleri elde edilmekte; daha sonra eniyi çözümü elde etmenin zorluğu bir
deneysel çalışmayla incelenmektedir.</Özetçe>
<Anahtar>Enbüyük kapsama, itfaiye istasyonu yer seçimi, çoklu kapsama, acil hizmet</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR OTOMOTİV YAN SANAYİ FİRMASINDA KESİCİ TAKIMLAR
İÇİN ÇEKME VE MILKRUN SİSTEMİNİN UYGULANMASI</Başlık>
<Özetçe>Bu projede, stok noktalarının kontrol altına alındığı ve tüm stok noktalarına uygun bir rota ile taşıma yapılacak bir
sistemin oluşturulması amaçlanmıştır. Proje kapsamında tüm takım-tutucular için çekme sistemi kurulmuş, milkrun döngüsü
oluşturulmuştur. Her takım-tutucu eşleşmesi için optimum stok miktarı, kanban adetleri Bosch kanban formülü kullanılarak
hesaplanmıştır. Üretim ihtiyaçlarına göre stok noktaları belirlenmiştir. EZDTARP kullanılarak matematiksel model oluşturulmuş,
CPLEX ile çözülerek sabit bir rota saptanmıştır. MTM-Logistic-Time-Data kullanılarak tur süresi hesaplanmıştır.
Milkrun’da kullanılacak akülü taşıma aracı ise AHP kullanılarak seçilmiştir.</Özetçe>
<Anahtar>Çekme sistemi, eş zamanlı dağıtım-toplamalı ARP, analitik hiyerarşi prosesi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ATATÜRK HAVALİMANI DIŞ HATLAR TERMİNALİNDE KONTUAR
ATAMALARI İÇİN KARAR DESTEK SİSTEMİ GELİŞTİRİLMESİ</Başlık>
<Özetçe>TAV Havalimanları Holding A.Ş., işletmeciliğini yaptığı Atatürk Havalimanı’ndaki hava yolu şirketlerinin beklentileri
ve kendi beklentileri doğrultusunda dış hatlar terminalindeki check-in kontuarlarının kullanımı ve uçuşlara tahsisi ile ilgili
mevcut kontuar atamalarının manuel olarak yapılmasından kaynaklanan sorunlar yaşamaktadır. Öncelikle belirlenen
problem ile ilgili literatür taraması yapılmış ve benzer araştırmalar incelenerek hangi varsayımlar altında hangi problemlerin
çalışıldığı araştırılmıştır. Daha sonra problemin matematiksel modeli kurulmuş ve özgün bir sezgisel algoritma geliştirilmiştir.
Geçmiş uçuş verileri kullanılarak algoritma test edilmiş ve elde edilen sonuçlar firmada uygulanan sistemin verdiği
sonuçlarla karşılaştırılmıştır. Baz alınan performans ölçütlerine göre; tüm gün için kontuar doluluk oranlarında ortalama
%21,5 ve günün yoğun saatleri olan 11:00 – 14:00 saatlerinde ise ortalama %50 oranında iyileştirmeler sağlanmıştır.</Özetçe>
<Anahtar>Kontuar atama, matematiksel modelleme, sezgisel yöntemler</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TÜRK KIZILAYI ORTA ANADOLU BÖLGESİ KAN ÜRÜNLERİ
TEDARİK ZİNCİRİ YÖNETİMİ PROJESİ</Başlık>
<Özetçe>Türk Kızılayı, Sağlık Bakanlığının “Güvenli Kan Temini” projesi kapsamında ve Bakanlığın yayımladığı bildirge doğrultusunda,
2008 yılından itibaren Türkiye’de kan hizmetlerinin verilmesindeki yetkili tek kuruluş haline gelmiştir. Kızılay’ın
yapısında bulunan bölge kan merkezleri bölge içindeki kanı toplayıp ve işleyerek kan bileşenlerini yani eritrosit, plazma
ve trombosit üretimini gerçekleştirir ve yine bölge içindeki hastanelere dağıtımını yapar. Ancak sistem, farklı beklentilerde
ve dünya görüşünde olan paydaşlar ile birlikte çalışmaktadır. Kan tedariğinin, kan talebinden düşük olması sebebiyle kan
ürünlerinin etkili, kullanımı bütün paydaşlar için önemli bir hâle gelmiştir. Bu proje kapsamında, hedef alınmış olan Orta
Anadolu Bölgesi’ndeki talep karşılama sürelerini azaltıp kan bileşenleri taleplerinin karşılanma oranının arttırılmasıyla sistemin
etkinliğinin ve verimliliğinin iyileştirilmesi hedeflenmiştir. Bu hedef doğrultusunda; bölge çapında çeşitli noktalarda
dağıtım merkezlerinin açılması, uygulanacak envanter politikasının belirlenmesi üzerine çalışmalar yapılmıştır. Önerilen
sistemin performansı ölçülmüş ve uygulanabilirliği tartışılmıştır. Proje kapsamında bütün kan ürünleri dikkate alınmış olup
literatürde bu denli geniş bir çalışma bulunmamaktadır.</Özetçe>
<Anahtar>Kan hizmetleri, tedarik zinciri, merkeziyetçi/âdem-i merkeziyetçi envanter politikası</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>PARALEL MAKİNALARDA ÜRÜN TASARIMI ÖZELLİKLERİ İLE İŞ
ÇİZELGELEMENİN BÜTÜNLEŞTİRİLMESİ</Başlık>
<Özetçe>İç ve dış müşteriye hızlı tepki verilmesinde hazırlık süreleri önemli etkiye sahiptir. Ayrıca, hazırlık sürelerinin düşürülmesinde,
hazırlık işlerinin yok edilmesi kadar sıraya bağımlı hazırlık sürelerine sahip işlerin etkin bir şekilde çizelgelenmesi
gerekir. Paralel makinelerde sıraya bağımlı hazırlık sürelerine sahip işlerin çizelgelenmesini ele alan bu makalede, iş
çizelgelemesinde ürün tasarım özelliklerini dikkate alan bir sistematik sunulmuştur. Geliştirilen sistematiğin yol haritası
dâhilinde sıraya bağımlı hazırlık süreleri toplamını azaltmaya yönelik olarak ürün tasarım özelliklerine bağlı bir sıralama
algoritması geliştirilmiş ve ayrıca literatürde yer alan sıralama algoritmaları incelenmiştir. Geliştirilen sıralama yönteminin
performansını değerlendirmek üzere, gerçek bir kablo takımı üretim sisteminin kablo kesim-sıyırma-terminalleme sürecine
odaklanılmıştır. Sıralama yöntemlerinin karşılaştırılması, toplam hazırlık süresinin alt sınırdan sapması ve üretim sisteminde
uygulanmış iş sıraları esas alınarak değerlendirilmiştir.</Özetçe>
<Anahtar>Çizelgeleme, sıraya bağımlı hazırlık süreleri, ürün tasarımı, sezgisel yöntem</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>SIRA BAĞIMLI HAZIRLIK SÜRELİ İKİ ÖLÇÜTLÜ TEK MAKİNE
ÇİZELGELEME PROBLEMİ İÇİN SEZGİSEL BİR ÇÖZÜM YÖNTEMİ</Başlık>
<Özetçe>Bu çalışmada sıra bağımlı hazırlık süreli, son işin tamamlanma zamanını ve toplam gecikmeyi en aza indirmeyi amaçlayan
tek makine çizelgeleme problemi ele alınmıştır. Bu problem NP-zor sınıfında yer almaktadır. Problemin çözümü
için ilk olarak, SST (en kısa hazırlık süresi) sıralama kuralının ağırlıklandırılmış hali olan yeni bir sıralama kuralı (WSST)
önerilmiştir. Bu sıralama kuralı, literatürde yer alan EDD (en küçük teslim zamanı), SST ve ATCS (Apparent Tardiness
Cost with Setups) sıralama kurallarıyla karşılaştırılmıştır. Daha sonra, önerilen sıralama kuralının çözümlerini, bir yerel
arama yöntemiyle iyileştirme amacını güden yeni bir sezgisel algoritma önerilmiştir. Önerilen yöntemlerin etkinliği rassal
olarak türetilen test problemleri kullanılarak araştırılmıştır.</Özetçe>
<Anahtar>Tek makine çizelgeleme problemi, sıra bağımlı hazırlık süresi, sezgisel yöntemler</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BELEDİYE HİZMETLERİNİN MALİYET ETKİNLİKLERİNİN
DEĞERLENDİRİLMESİ: ESKİŞEHİR ODUNPAZARI
BELEDİYESİNDE BİR UYGULAMA</Başlık>
<Özetçe>Bu çalışmanın amacı, tek bir belediyenin etkinliğinin alt birimlerine göre belirlenmesi ve etkinliklerin maliyetlerle
ilişkilendirilmesi ile maliyet etkinlik analizinin gerçekleştirilmesidir. Bu doğrultuda, Eskişehir Odunpazarı Belediyesi Faaliyet
Raporu’nda yer alan fonksiyonel sınıflandırma kapsamındaki sekiz hizmet biriminin, 2008 yılı verilerine uygulanan
Veri Zarflama Analizi (VZA) ile bu birimlerin etkinlikleri ölçülerek performans düzeyleri belirlenmiştir. VZA ile elde edilen
etkinlik skorları, söz konusu birimlerin belediyenin yıllık toplam maliyeti içerisindeki paylarına oranlanarak, karar verme
birimleri durumunda olan her bir hizmet birimi için maliyet etkinlik değerleri elde edilmiştir. Yapılan analiz sonucunda
ele alınan birimlerden; İskân ve Toplum Refahı Hizmetleri, Sağlık Hizmetleri, Çevre Koruma Hizmetleri, Sosyal Güvenlik
ve Sosyal Yardım Hizmetleri ile Dinlenme, Kültür ve Din Hizmetleri etkin olarak belirlenirken, diğer üç hizmet birimi ise
etkin olmayan birimler olarak ortaya çıkmışlardır. Ayrıca, yapılan maliyet etkinlik analizi sonucunda, Sosyal Güvenlik
ve Sosyal Yardım Hizmetleri birimi en az maliyetle etkinliğin sağlanabileceği birim olarak ortaya çıkarken, Genel Kamu
Hizmetleri birimi ise en fazla maliyetle etkinliğin sağlanacağı birim olmuştur.</Özetçe>
<Anahtar>Belediye, etkinlik, maliyet etkinlik analizi, veri zarflama analizi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İSTANBUL’DA İTFAİYE İSTASYONU YERLERİNİN SEÇİMİ İÇİN
YENİ BİR MODEL</Başlık>
<Özetçe>Özellikle acil hizmetler veren polis, hastane, itfaiye gibi kurumlar için yer seçimi büyük önem taşımaktadır. Uygun bir
yer seçimi gerçekleştirilmediği takdirde bunun sonuçları insan hayatını tehlikeye atabilir niteliktedir. İstanbul gibi büyük
metropollerde, artan nüfus ve trafik yoğunluğunun yanı sıra bir de metropolün deprem kuşağında olması durumunda,
itfaiye araçlarının olay yerine en hızlı şekilde ulaşması hayati önem taşımakta; bu da itfaiye istasyonu yerinin etkin seçimine
kritik bir rol yüklemektedir. Bu çalışma; İstanbul Büyükşehir Belediyesi tarafından kararlaştırıldığı gibi, itfaiye teşkilatının
her bölgeye en çok beş dakikada erişebilmesi ve kapsama alanının %100 olması hedeflenerek yeni kurulacak olan itfaiye
istasyonlarının küme kapsama modeli yardımıyla konumlandırılmasını içermektedir. Bu amaçla bir tamsayı programlama
modeli kurulmuş, coğrafi bilgi sistemlerinden elde edilen verilerle model çözülmüş, seçilen yerler için itfaiye kurulması
durumunda yangın hizmet düzeyinin değişimi incelenmiştir.</Özetçe>
<Anahtar>İtfaiye yer seçimi, küme kapsama, tam sayılı programlama</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TEDARİKÇİNİN SÜREÇLERİNİ İYİLEŞTİRME AMAÇLI TEDARİKÇİ
SEÇİM PROBLEMİ</Başlık>
<Özetçe>Büyük ölçekli işletmelerin alternatif yatırım stratejilerinden bir tanesi de tedarikçi süreçlerinin iyileştirilmesidir. Büyük
ölçekli işletmeler kendileri ile sürekli çalışan tedarikçilerin üretim süreçlerine yatırım yaparak aslında kendi üretim süreçlerinin
verimliliğinin artmasına da katkıda bulunabilirler. Bu çalışmada, farklı değerlendirme kriterlerine göre, öncelikli yatırım
yapılacak tedarikçilerin seçim problemi ele alınmıştır. Kriter ağırlıklarını bulmak için Analitik Ağ Süreci (ANP) yöntemi
kullanılmıştır. ANP sonucunda elde edilen kriter ağırlıkları PrometheeII ve PrometheeII+Tch yöntemlerinde kullanılarak
tedarikçi puanları belirlenmiştir. Ancak çalışmayı yaptığımız şirketin yatırım yapacağı göz önüne alındığında, şirketin
tedarikçilerden alım yaptığı malzemelerin/yarı mamullerin tutarları (ciro) da önem arz etmektedir. Bu analizler yapılırken
ciro kriterinin çok baskın bir kriter olduğu düşünülerek başlangıç analizlerinde değerlendirilmemiştir. Ciro kriteri ve elde
edilen diğer puanlar veri zarflama analizinde kullanılarak en iyi tedarikçi(ler) belirlenmiştir. Seçilen tedarikçi, süreç iyileştirme
programına en hızlı adapte olabilecek tedarikçidir. Yapılacak yatırım ile tedarikçi süreçlerinin kontrol altına alınması ve
bu süreçlerin iyileştirilmesi sağlanabilecektir. Uygulama aşamasında, mobilya sektöründe faaliyet gösteren bir işletmenin
beş farklı ürün grubundaki tedarikçileri, önerilen yöntemle dokuz kriterde değerlendirilmiş, sonuçlar analiz edilmiştir.</Özetçe>
<Anahtar>Çok kriterli karar verme, tedarikçi seçim problemi, prometheeII, prometheeII+tch, veri zarflama
analiz</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ÇİFTDÜZEYLİ BİR REKABETÇİ TESİS YER SEÇİMİ PROBLEMİ
İÇİN TABU ARAMA SEZGİSELİ</Başlık>
<Özetçe>Bu çalışmada bir rakibe ait tesislerin bulunduğu pazara, yeni tesisler açarak girmeye çalışan bir firmanın problemi
ele alınmaktadır. Pazara yeni giriş yapan firma kârını enbüyükleyecek eniyi tesis yerlerini ve çekiciliklerini bulmayı
amaçlamaktadır. Diğer taraftan rakip firma kendi kârını enbüyüklemek için, bu durum karşısında tepki göstererek var olan
tesislerinin çekiciliklerini değiştirerek yeniden tasarlayabilir, var olan tesislerini kapatabilir ve/veya yeni tesisler açabilir.
Müşterilerin davranışını modellemek için çekim temelli gösterimden yararlanılmaktadır. Bu gösterimde bir müşterinin bir
tesisi ziyaret etme olasılığı tesis çekiciliğiyle doğru, müşteriyle tesis arasındaki uzaklıkla ters orantılıdır. Çalışmada kesikli
uzayda çiftdüzeyli doğrusal olmayan bir karışık tamsayı programlama gösterimi geliştirilmektedir. Bu gösterimde pazara yeni
giriş yapan firma karar vericilerden öncü, rakip firma ise izleyici konumdadır. Geliştirilen gösterime olurlu çözüm bulmak
için iki tabu arama sezgiseli önerilmektedir. Bu sezgisellerde, bir eğim artış algoritması ile doğrusal olmayan programlama
gevşetmesi kullanan bir dal-sınır algoritması olmak üzere iki kesin yöntemden altyordam olarak yararlanılmaktadır.</Özetçe>
<Anahtar>Rekabetçi tesis yer seçimi, çiftdüzeyli programlama, karışık tamsayılı programlama, tabu arama
sezgiseli</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Web sayfası tasarımında kaba küme teorisi tabanlı
kansei mühendisliği yaklaşımı</Başlık>
<Özetçe>İnternet kullanımının yaygınlaşmasıyla birlikte web sayfalarının tasarımı en önemli araştırma konularındandır. Web
sayfaları tasarlanırken teknik özellikler ve işlevselliğin yanı sıra sayfaların kullanıcılarda uyandırdığı algı/hislerin de dikkate
alınması gerekir. Özel ve kamu kuruluşlarına ait web sayfaları, kalite imajının yansıtılmasında ve kullanıcılarla etkili iletişim
kurulmasında önemli iletişim araçlarından biridir. Bu nedenle web sayfaları hazırlanırken öncelikle hedef kitle açık bir
şekilde tanımlanmalı ve onların beklenti/isteklerini karşılayacak şekilde web sayfaları tasarlanmalıdır. Bu amaçla kullanılabilecek
yöntemlerden biri de kansei mühendisliğidir. Kansei mühendisliği, kullanıcıların bir ürüne ilişkin algı/hislerini
tasarım elemanlarına dönüştüren bir yöntemdir. Bu çalışmada, bir üniversite web sayfasının tasarlanması problemi, kaba
küme teorisi tabanlı kansei mühendisliği yaklaşımı kullanılarak çözülmüştür. Söz konusu yaklaşımın avantajları, doğrusallık,
normallik gibi varsayımları gerektirmemesi ve ürün özellikleri etkileşimlerinin etkisini belirleyebilmesidir. Sonuç olarak,
paydaş odaklı web tasarımı yapmak isteyen araştırmacı ve tasarımcıların kolaylıkla kullanabileceği bir algoritma geliştirilmiş
ve detaylı tasarım önerileri sunulmuştur</Özetçe>
<Anahtar>Kansei mühendisliği, kaba küme teorisi, web sayfası tasarımı</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>PLASTİK PARÇALAR ÜRETEN BİR FABRİKANIN
MONTAJ HATLARININ ÇİZELGELENMESİ</Başlık>
<Özetçe>Bu çalışmada, plastik parça üreten bir fabrikanın montaj hatlarının çizelgelenmesi problemi ele alınmıştır. İşletmede
var olan montaj hatlarının bazılarında sadece belli parçalar üretilebilmektedir. Bazı hatlar ise paralel çalışabilmektedir.
Montaj hatlarında kısa ve standart işlemler yapıldığından üretim tek kademeli olarak varsayılmıştır. Böylece, özel ürünleri
üretebilen montaj hatlarının çizelgelenmesi problemi, tek makine çizelgeleme problemi, alternatif hatları çizelgeleme
problemi ise özdeş paralel makine çizelgeleme problemi olarak ele alınmıştır. İşlerin hazır olma zamanları ve paralel montaj
hatlarında her vardiyada farklı sayıda hattın çalışabilmesi gibi sürece özel kısıtlar mevcuttur. Söz konusu kısıtları dikkate
alacak şekilde iki matematiksel model geliştirilmiştir. Oluşturulan modeller GAMS yazılımı kullanılarak çözülmüş ve elde
edilen sonuçlar mevcut çizelgeler ile karşılaştırılmıştır.</Özetçe>
<Anahtar>Paralel makine çizelgeleme problemi, tek makine çizelgeleme problemi, montaj hattı çizelgeleme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DENİZLİ TEKSTİL HAZIRGİYİM SEKTÖRÜ BÖLGESEL
YOĞUNLAŞMA (KÜMELENME) GÖSTERGELERİ</Başlık>
<Özetçe>Bu çalışmanın amacı, Denizli tekstil hazır giyim işletmelerinin bölgesel yoğunlaşma (kümelenme) göstergelerini ortaya
koymak ve öneriler sunmaktır. Bölgesel yoğunlaşma yerel ekonomik kalkınmanın önemli bir bileşenidir. İşletmeler arasında
iş birliğini ve buna bağlı olarak kurumsal gelişmeyi sağlar. Aynı zamanda yerelde katma değer yaratılarak ekonomik
kalkınmanın sağlanmasına yönelik olarak da kullanılan bir modeldir. Bölgesel yoğunlaşma, sektörde yer alan tüm aktörlerin
arasındaki etkileşimin güçlendirilmesine yönelik çalışmaları ana felsefe olarak kabul eden bir yaklaşımdır. Bu yaklaşımın
yerel bir alana ve/veya bölgeye uygulanabilmesi için bazı gerek ve yeter koşulların oluşması ya da oluşturulması gereklidir.
Çalışma sonucunda, Denizli tekstil ve hazır giyim sektöründeki bölgesel yoğunlaşma göstergeleri doğrultusunda olması
gereken temel koşullara göre öneriler sunulmuştur.</Özetçe>
<Anahtar>Denizli, tekstil sektörü, bölgesel yoğunlaşma</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>KRONİK BÖBREK YETMEZLİĞİ HASTASI ÇOCUKLARDA
PERİTON DİYALİZİNİN DİNAMİK MODELLEMESİ</Başlık>
<Özetçe>Bu çalışma, Periton Diyalizi (PD) tedavisi uygulanan Kronik Böbrek Yetmezliği (KBY) hastası çocuklarda, tedavinin
büyüme, gelişim ve besin alımına etkilerinin dinamik yapısına ışık tutma amacıyla hazırlanmıştır. Çalışmanın içeriğinde,
çocukların gelişiminde ve yaşamsal değerlerinde kilit rol oynayan maddelerin birbirleriyle ve PD ile olan ilişkileri, Sistem
Dinamiği yöntemi ve Stella modelleme/benzetim yazılımı kullanılarak incelenmiştir. Çalışmanın sonunda periton diyaliz
süresi ve sıklığıyla birlikte uygulanan beslenme rejiminin vücutta biriken zehirli ve yararlı temel maddelerin birikme oranlarına
etkilerini gösteren, etkileşimli bir benzetim oyunu da hazırlanmıştır. Böyle bir oyun vasıtasıyla, doktorlar, hastalar
ve aileleri, sağlık durumlarına göre, kendilerine uygun diyet reçetelerini araştırabileceklerdir.</Özetçe>
<Anahtar>Kronik böbrek yetmezliği, periton diyalizi, çocuk gelişimi, sistem dinamiği, hastalık modelleme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DÜŞÜK HACİMLİ ÜRETİM İÇİN KALİTE KONTROL SİSTEMİ
TASARIMI</Başlık>
<Özetçe>Bu çalışmada; düşük hacimli üretime sahip Küçükpazarlı Havacılık firması için, üretim süreçlerinin ve parçaların
kalitesini kontrol etmek ve iyileştirmek amacıyla bir sistem tasarlanmıştır. Firmanın mevcut kalite kontrol yaklaşımı hata
önlemekten ziyade, %100’e yakın muayeneyle hataları ayıklamaya yöneliktir. Ürün çeşitliliğinin fazla, üretim hacminin
düşük ve kontrol kapasitesinin kısıtlı olması etkili bir kalite kontrol sisteminin tasarımını güçleştirmektedir. Bu çalışmada
önerilen sistem, ürünlerin çeşit ve miktarlarındaki değişiklikleri, sistemdeki iyileşmeleri ve kapasite kısıtlarını dikkate alan
mekanizmalara sahiptir. Önerilen yaklaşımlardan ilki; üretim süreçlerinin yeterliliği hakkında geri bildirim alıp, onları
kontrol altında tutarak hataları önlemeye yarayan İstatistiksel Süreç Kontrol yaklaşımıdır. İkincisi; hata önceliklerine göre
iyileştirmelerle hataları azaltmaya yarayan Hata Türü ve Etkileri Analizi’dir. Son olarak, etkili bir kalite ölçüm sisteminin
oluşturulması için Ölçüm Sistemi Analizi ile Muayene Planlaması için bir matematiksel model ve Kabul Örneklemesi için
yöntemler önerilmiştir. Bu çözüm yaklaşımlarının etkileşimleri bir akış diyagramında gösterilmiştir. Önerilen sistemin
uygulanmasına başlanmış; elde edilen sonuçlar ve sistem tartışılmıştır.</Özetçe>
<Anahtar>Kalite kontrol, istatistiksel süreç kontrol, muayene planlaması, hata türü ve etkileri analizi, düşük
hacimli üretim, havacılık sektörü</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ANA MODELLER İÇİN BOYA SONRASI MONTAJ HATTINDA
KARAR DESTEK SİSTEMİ TASARIMI</Başlık>
<Özetçe>Bu çalışmada, Erkunt Traktör Sanayi A.Ş’de boya sonrası montaj hattındaki verimlilik kayıpları ele alınmıştır. Problemin
temel sebepleri, “iş yapmada standardizasyonun bulunmaması” ve “istasyonlar ve işçiler arasındaki iş yükü dengesizliği”
olarak belirlenmiştir. Problemin çözümü için bir matematiksel model kurulmuş, ayrıca bir sezgisel yöntem de geliştirilmiştir.
C++ programlama dilinde kullanıcı dostu bir yapıda kodlanan sezgisel, mümkün olduğunca esnek bir tasarıma sahiptir.
Yazılım; yeni bir ürün modelinin eklenmesi, yeni bir iş adımının eklenmesi, işçi ve istasyon sayılarının değişmesi, değişen
üretim rakamlarına göre çalışması gereken işçi ve istasyon sayılarının belirlenebilmesi gibi durumlarda firmanın, gelecekteki
ihtiyaçlarını karşılamak üzere analizler yapmasını sağlamaktadır. Mevcut sisteme göre çevrim süresinde, matematiksel
model kullanılarak %44,8’lik, sezgisel yöntem kullanılarak ise %40,6’lik azalma elde edilmiştir</Özetçe>
<Anahtar>Montaj hattı dengeleme, matematiksel programlama, sezgisel yöntemler</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ETİ ŞİRKETLER GRUBU’NDA ÜRETİM ÇİZELGELEME PROBLEMİ
İÇİN BİR HEDEF PROGRAMLAMA MODELİ VE GENETİK
ALGORİTMA</Başlık>
<Özetçe>Bu çalışmada, Eti Şirketler Grubu bünyesinde bulunan üretim tesisinde mamullerin hangi hatlarda, hangi sırayla
üretilmesi gerektiğinin belirlendiği n mamul, m özdeş paralel makine çizelgeleme probleminin özel bir hali ele alınmıştır.
Çok amaçlı yapıda olan ve sürece özel kısıtlar içeren problem için bir hedef programlama modeli önerilmiştir. Önerilen
modelin gerçek hayatta karşılaşılan boyutları kesin çözüm yöntemleriyle çözülememektedir. Bu nedenle, çözümü için bir
genetik algoritma geliştirilmiştir. Önerilen algoritma, özgün bir çaprazlama operatörünü de içermektedir. Geliştirilen çözüm
yaklaşımının etkinliği türetilen küçük, orta ve büyük boyutlu test problemleri üzerinde sınanmış ve son olarak gerçek
problem için elde edilen sonuçlar tartışılmıştır.</Özetçe>
<Anahtar>Çizelgeleme, paralel makineler, hedef programlama, genetik algoritma</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>GENİŞLEYEN BİR SAHANIN KESİN MENZİLLİ SENSÖRLER İLE GELİŞİGÜZEL VE TAM
ARANMASININ ANALİTİK OLARAK KARŞILAŞTIRILMASI</Başlık>
<Özetçe>Bu çalışmada zaman ile birlikte genişleyen bir sahanın kesin menzilli sensörler ile aranması problemi incelenmiştir. Söz
konusu problem bir hedefin süratinin ve zaman gecikmeli olarak mevkisinin bilindiği problemlere uygulanabilir. Çalışma
kapsamında gelişigüzel ve tam olmak üzere iki tip arama modeli ele alnımış ve etkinliklerini birikimli tespit olasılığıyla
ölçen formüller incelenmiştir. Ayrıca planlayıcıya arama gayretini planlama ve kullanmada destek sağlamak üzere faydalı
analitik sonuçlar da elde edilmiştir. Elde edilen sonuçlar Monte Carlo simülasyonları ile doğrulanmıştır</Özetçe>
<Anahtar>Genişleyen saha araması, hareketli hedef, arama teorisi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>OECD ÜLKELERİNİN SAĞLIK SİSTEMLERİNİN ETKİNLİK ANALİZİ</Başlık>
<Özetçe>OECD üye ülkelerinin Gayri Safi Yurt İçi Hasılalarının (GSYİH) ortalama olarak %9,8’ini harcadıkları sağlık hizmetleri
ve sistemlerinin yönetiminde, kaynakların etkin kullanımı kilit rol oynamaktadır. Bu çalışmada, kapsamlı bir literatür
araştırmasıyla girdi ve çıktı değişkenleri belirlendikten sonra, en güncel sağlık verileri kullanılarak Veri Zarflama Analizi
(VZA) ile OECD üyesi 34 ülkenin sağlık alanındaki etkinlikleri değerlendirilmiştir. Değerlendirilmelerde yaşanabilecek eksik
yorumlamaların önüne geçebilmek için Pierce Kriteri kullanılarak yapılan eleme süreciyle ülke sayısı 22’ye indirilmiş ve
bu ülkeler tekrar değerlendirilmiştir. 34 ülke arasından 10 ülke etkin olarak kaydedilirken, yeni değerlendirmede 22 ülke
içinden sadece yedi ülke etkin olarak belirlenmiştir. Son olarak, değerlendirilmelerde dikkat edilmesi gereken noktalar ve
ileriye dönük olarak yapılabilecek iyileştirmeler tartışılmıştır.</Özetçe>
<Anahtar>Etkinlik, veri zarflama analizi, sağlık, OECD üye ülkeleri</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>PLASTİK ENJEKSİYON MAKİNELERİNİN VARDİYA BAZINDA
ÇİZELGELENMESİ PROBLEMİ İÇİN BİR HEDEF PROGRAMLAMA
MODELİ</Başlık>
<Özetçe>Bu çalışmada, plastik parça üreten bir fabrikanın üretim tesislerinde sıra bağımlı hazırlık süreli bir özdeş paralel makine
çizelgeleme problemi ele alınmıştır. Problemin amaçları, son işin tamamlanma zamanının ve toplam gecikmenin enküçüklenmesidir.
Çok amaçlı yapıda olan ve sürece özel kısıtlar içeren problem için bir hedef programlama modeli geliştirilmiştir.
Geliştirilen model hem küçük boyutlu bir problem hem de bir gerçek hayat problemi kullanılarak test edilmiştir. Bu
problemlerin çözümünde GAMS/Cplex çözücüsü kullanılmıştır. Elde edilen çizelge işletmenin çizelgesiyle karşılaştırılmıştır</Özetçe>
<Anahtar>Özdeş paralel makine çizelgeleme, sıra bağımlı hazırlık süresi, hedef programlama, vardiya
bazlı çizelgeleme</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DERS PROJE GRUPLARININ OLUŞTURULMASI İÇİN BİR
MATEMATİKSEL MODEL</Başlık>
<Özetçe>Bu çalışmada eğitim kurumlarında karşılaşılan ders proje gruplarının oluşturulması problemi için bir matematiksel model
önerilmiştir. Bu problemin çözümünde kullanılan en yaygın yöntem, grupların öğrenciler tarafından oluşturulmasıdır.
Ancak bu yöntemde gruplar sadece arkadaşlık ilişkileri dikkate alınarak oluşturulduğu için yetenek açısından dengesiz
gruplar ortaya çıkmaktadır. Bu dezavantajı ortadan kaldırmak amacıyla geliştirilen model, yetenek açısından dengeli gruplar
oluştururken aynı zamanda öğrencilerin grup arkadaşlarını tercih düzeylerini de dikkate almaktadır. Önerilen model,
Eskişehir Osmangazi Üniversitesi, Endüstri Mühendisliği Bölümü, Rapor Yazma Tekniği dersinde karşılaşılan ders proje
gruplarının oluşturulması problemine uygulanmıştır.</Özetçe>
<Anahtar>Ders proje gruplarının oluşturulması, tamsayılı matematiksel model, GAMS</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>KLİMALI OTOMOBİL SÜRÜCÜ KOLTUĞUNDA TERMAL
KONFORUN VÜCUDUN AYNI TRANSVERSAL VE AYNI
VERTİKAL EKSENDEKİ NOKTALARINDA DENEYSEL
İNCELENMESİ</Başlık>
<Özetçe>Son yıllarda otomobil sürücüleri, otomobilde konfor kavramına giderek daha fazla önem vermektedirler.
Sürücüyle doğrudan temas halinde olan otomobil koltukları, otomobil içinde termal konforu geliştirmek için
önemli bir role sahiptir. Bu nedenle daha konforlu koltuk üretimi, otomotiv endüstrisi için önemli hale gelmiştir.
Otomobilde ısıtmalı/soğutmalı koltuk, genel klimadan daha etkilidir. Bu çalışmada dört denek, iki ayrı ortam
sıcaklığı için dört ayrı klimalı otomobil sürücü koltuğu ile yapılan konfor deneyleri sunulmuştur. Sekiz ayrı
noktada deri sıcaklığı ve iki ayrı noktada vücut nemi ölçülmüştür. Termal konfor, objektif ölçümler ve sübjektif
sorgulamalar ile aynı transversal ve vertikal eksendeki noktalarda karşılaştırmalı olarak değerlendirilmiştir.</Özetçe>
<Anahtar>Klimalı otomobil koltuğu, termal konfor</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>KAMUDA SÜREÇ İYİLEŞTİRME ÇALIŞMALARI:
TÜBİTAK ÖRNEK OLAYI</Başlık>
<Özetçe>TÜBİTAK Başkanlık bünyesinde süreç analiz ve iyileştirme çalışmaları Haziran 2004 tarihinde başlamıştır.
Halen devam etmekte olan çalışmaların ilk aşama sonuçları elde edilmiştir. Bu bildiride süreç analiz ve iyileştirme
çalışmalarında kullanılan yöntemin anlatılmasının yanı sıra, yöntemin uygulanması esnasında yaşanan sorunlar,
geliştirilen çözümler ve edinilen deneyimler aktarılmaya çalışılmıştır.</Özetçe>
<Anahtar>Süreç Yönetimi, Süreç İyileştirme, Kritik Süreç</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>Türkiye’de anaokuluna gitmekte olan çocuklara ilişkin yapılan antropometrik çalışma</Başlık>
<Özetçe>Bu makalede, Trabzon/Türkiye’de anaokuluna gitmekte olan oğlan ve kız çocuklarına ilişkin yapılan antropometrik
bir çalışmanın sonuçları verilmektedir. Bu çocukların ortalama olarak yaşları 6 dır. Araştırmanın
ilk aşamasında 144 kız ve 144 oğlandan 18 vücut ölçüsü alınmıştır. Alınan ölçüler milimetre cinsinden olup
bazı istatistiksel metotlar kullanılarak analiz edilmişlerdir. Bu istatistik teknikler hem ortalama, standart sapma,
yüzdelikler gibi tanımlayıcı istatistikleri hem de bazı parametrik testleri kapsamaktadır. Cinsiyetler arasında
herhangi bir farklılığın olup olmadığının anlaşılması amacıyla, alınan ölçüler karşılaştırılmıştır. Ölçümü yapılan
bu 18 parametrenin, okul mobilyalarının ve diğer ekipmanlarının kullanımı sırasında, kötü tasarım yüzünden
meydana gelebilecek kassal, görsel ve devinimsel gibi çeşitli ergonomik problemlerin çözümünde gerekli
olduğu düşünülmektedir.</Özetçe>
<Anahtar>Antropometri; Anaokulu çocukları; Türkiye</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TEPE MOBİLYA’DA HÜCRESEL ÜRETİMLE TESLİMAT
SÜRELERİNİN KISALTILMASI</Başlık>
<Özetçe>Tepe Mobilya Fabrikası’nda döşemeli ürünlerin teslimat sürelerinin azaltılması fabrika ve ürünlerin satışlarını
gerçekleştiren Tepe Home için büyük önem taşımaktadır. Bu projede fabrikanın hücresel üretime geçişi için bir
yöntembilim geliştirildikten sonra, hücreler arası ve hücre içi değişkenliği enazlayacak işçi atama probleminin
çözümü için bir matematiksel model geliştirilmiş ve bu modelin çözümüyle en iyi hücre sayısı ve her bir hücreye
atanacak makine ve işçi sayıları belirlenmiştir. Önerilen çözüm setinden alınan bir hücre ve işçi atama sonucu
belirlenen bir pilot hücrede uygulanmış, olumlu sonuçlar alınmış ve bu yöntembilimi destekleyen web tabanlı
olarak çalışabilen PHP programlama dili ve Oracle 9.2 veritabanının kullanıldığı “Üretim Takip ve Bilgilendirme
Sistemi” programı hazırlanmıştır. Geliştirilen bu yöntembilim ile döşemeli ürünlerin teslimat sürelerinde İstanbul
siparişleri için %14,5’lik, Ankara siparişleri içinse %8,29’luk bir azalma sağlanabileceği gösterilmiştir.</Özetçe>
<Anahtar>Hücresel Üretim, üretim planlama, çizelgeleme, teslimat süresi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>SINIRLI SIĞALI YERLEŞTİRME-PAYLAŞTIRMA
PROBLEMLERİNİN ENİYİ AMAÇ FONKSİYON DEĞERİ İÇİN
BİR GÜVEN ARALIĞI BULMA YÖNTEMİ</Başlık>
<Özetçe>Sınırlı sığalı çok tesisli Weber problemi, yerleri ile istemleri önceden belirli n tane müşteriye hizmet sunacak
m tane sınırlı sığalı tesisin yerlerinin ve bu müşterilere gönderecekleri mal miktarlarının, toplam gideri enküçükleyecek
biçimde hesaplanmasıdır. Amaç fonksiyonunun dış bükey olmaması nedeniyle eniyi çözümün
bulunması zordur ve sezgiseller yardımıyla yaklaşık olarak çözümlenir. Bu çalışmada başlangıç tesis yerlerini
rassal seçerek rassallaştırılan iki sezgisel yardımıyla, rassal amaç fonksiyon değerlerinden oluşan örnekler
üretilmekte ve bu örneklere uç değer istatistiğiyle ilgili sonuçlar uygulanarak eniyi amaç fonksiyon değerini
kapsayan güven aralıkları oluşturulmaktadır.</Özetçe>
<Anahtar>Güven aralığı, rassal sezgisel, yerleştirme-paylaştırma problemi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DİZEL ENJEKTÖR ÜRETİMİ YAPAN BİR ŞİRKET İÇİN FABRİKA
İÇİ ÇEKME ESASLI TEKRARLI DAĞITIM SİSTEMİ TASARIMI</Başlık>
<Özetçe>Bu çalışmada, dizel enjektör üretimi yapan bir firmada yarı mamüllerin fabrika içinde taşınması için çekme
esasına dayanan tekrarlı dağıtım sistemi tasarlanmıştır. Öncelikle, üretim alanının fiziksel özellikleri göz önünde
bulundurularak araçların geçebileceği yollar ve stok noktaları belirlenmiştir. Stok noktalarını araçlara atayarak
rotalar oluşturan bir tam sayılı programlama modeli önerilmiştir. Model, toplam günlük yarı işlenmiş mamül
stok maliyetini ve taşıma maliyetini enazlamayı hedeflemektedir. En az maliyeti veren rotanın performansı
bir simülasyon modeli ile değerlendirilmiştir. Önerilen dağıtım sistemi, toplam taşıma ve yarı mamül tutma
maliyetlerini %66’ya varan oranda azaltmakta ve daha az araç kullanılmasını sağlamaktadır.</Özetçe>
<Anahtar>Çekme Esaslı Tekrarlı Dağıtım, Araç Rotalama, Fabrika İçi Lojistik</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>METAL İŞ KOLUNDA BİR İŞLETME İÇİN
İŞ DEĞERLEME SİSTEMİNİN GELİŞTİRİLMESİ</Başlık>
<Özetçe>Bu çalışmada, metal sanayinde mavi yakalı işlerin değerlendirilmesinde kullanılan MESS “Metal Sanayi İş
Gruplandırma Sistemi”nin, faktörler, derece tanımları ve ağırlıkları (puanları) yönüyle geliştirilmesi ve soba
üretimi yapan bir işletmede, işlerin her iki sistem ile değerlendirilmesi amaçlanmıştır. MESS iş değerleme
sistemi 1981 yılında hazırlanmış ve 1996 yılında güncellenmiştir. Bu sistemde eksik veya yetersiz görülen
“öğrenim”, “iş bilgisi”, “işe konsantrasyon”, “üretim akış sorumluluğu” ile ustabaşılık işlerini değerlendirmek
amacıyla “idari sorumluluk” faktörleri tanımlanmış, teknoloji ve iş koşullarındaki değişimler dikkate alınarak
diğer faktörlerin derece tanımları güncellenmiştir. İşletmedeki yöneticilere uygulanan anket ile faktörlerin
ağırlıkları belirlenmiştir. Tanımlanmış 96 iş için anket ve görüşme iş analiz yöntemleri uygulanarak, MESS ve
geliştirilmiş sistem için işler değerlendirilmiş ve önemli sonuçlar yorumlanmıştır.</Özetçe>
<Anahtar>İş değerleme, MESS “Metal Sanayi İş Gruplandırma Sistemi”, Puan yöntemi, Grup
karar verme.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ALTERNATİF ROTALARIN VARLIĞINDA ÜRETİM
HÜCRELERİNİN GENETİK ALGORİTMA KULLANILARAK
OLUŞTURULMASI</Başlık>
<Özetçe>Hücre oluşturma problemi, hücresel üretimin önemli, kritik ve zor bir adımıdır. Hücreleri oluştururken,
genellikle parça rotalarından yararlanılmaktadır. Farklı işlemleri yapma yeteneğine sahip, yüksek kapasiteli
tezgahların kullanımıyla, alternatif rotalara sahip parçaların üretimi de mümkün olabilmektedir. Alternatif rotaların
dikkate alınmaması, daha başarılı hücre gruplamalarının göz ardı edilmesi anlamına gelirken, dikkate
alınması ise problemin karmaşıklığını arttırmaktadır. Bu çalışmada, alternatif rotaların varolması durumunda,
hücre oluşturma problemini çözmek amacıyla bir genetik algoritma geliştirilmiştir. Geliştirilen algoritma, en iyi
hücre sayısını da belirleyebilmektedir. Algoritmanın performansı literatürden alınan problemler kullanılarak
test edilmiştir. Elde edilen sonuçlar, algoritmanın yalnızca alternatif rotaların var olduğu hücre oluşturma
problemlerinde değil, genel hücre oluşturma problemlerinde de başarılı olduğunu göstermiştir.</Özetçe>
<Anahtar>Hücre oluşturma problemi, Grup teknolojisi, Hücresel üretim, Alternatif rotalar,
Genetik algoritmalar.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>MOBİL İLETİŞİM SEKTÖRÜNDE PAZAR PAYLAŞIMININ
TAHMİNİNDE AHP ve ANP YÖNTEMLERİNİN KIYASLAMASI</Başlık>
<Özetçe>Cep telefonları, son yıllarda günlük yaşamın vazgeçilmezleri arasına girmeyi başarmıştır. Bu nedenle iletişim sektöründe
de hızlı bir değişim ve günden güne artan ihtiyaca yönelik gelişmeler yaşanmaktadır. Türkiye’de cep telefonlarına destek
sağlayan operatörler, gün geçtikçe büyüyen bu pazardan mümkün olduğunca fazla pay alabilmeyi amaçlamaktadırlar.
Bu çalışmada, çok amaçlı karar verme yöntemleri olan Analitik Hiyerarşi Proses (AHP) ve Analitik Network Proses
(ANP) yöntemleri ile Türkiye’deki GSM operatörlerine ait pazar pay tahmini yapılarak yöntemler kıyaslanmış, pazar payı
tahmini açısından gerçeği daha iyi yansıtan model belirlenmiştir.
Bu amaçla, GSM operatörlerinin tercih edilmesinde kullanıcıları etkileyen kriterler araştırılmıştır. Belirlenen bu kriterler
doğrultusunda Analitik Hiyerarşi Proses (AHP) yöntemi için hiyerarşik model, Analitik Network Proses (ANP) yöntemi
için ağ modeli oluşturulup yöntemlerin kıyaslanabilmesi için Hadamard çarpımı kullanılarak, yöntemler ile elde edilen
sonuçların gerçek verilere ne kadar yaklaştıkları tespit edilmiştir.</Özetçe>
<Anahtar>Çok Ölçütlü Karar Verme, Analitik Hiyerarşi Süreci, Analitik Ağ Süreci, Pazar Payı Tahmini</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>AKSİYOMLARLA TASARIM İLKELERİNİ KULLANARAK
ÇEKME/KANBAN ÜRETİM SİSTEMLERİNİN TASARIMI</Başlık>
<Özetçe>Bir üretim sisteminin tasarımı ve işleyiş şekli, müşteriye verdiği hizmetin kalitesini belirler. Çekme üretim
sistemlerinin tasarımı, bu amaç için önemli bir araçtır. Mevcut üretim sistemini çekme üretim sistemi olarak
uyarlamak, önemli bir tasarım sorunu olarak ele alınmalıdır. Bu çalışmada, aksiyomlarla tasarım ilkeleri
uygulanarak çekme üretim sistemlerinin tasarımı için bir yol haritası oluşturulmuştur. Adım adım ayrıntıya
inilen bu tasarım, iki ayrı gerçek uygulamayla hayata geçirilmiş ve geliştirilmiştir. Gerek yol haritası ve gerekse
uygulamalar, çalışmada derinlemesine açıklanmaktadır.</Özetçe>
<Anahtar>Çekme/Kanban Sistemleri Tasarımı, Aksiyomlarla Tasarım, Yol Haritası</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>FABRİKA İÇİ ÇEKME ESASLI TAŞIMA SİSTEMİ TASARIMI</Başlık>
<Özetçe>Dizel sistemleri fabrikalarından birinde gerçekleştirilen çalışmada, fabrika içinde hammadde ve yarı mamullerin
taşınmasını planlayan, sık ve çekme esaslı taşımaya dayalı bir sistem tasarlanmıştır. Bu çalışmadaki
temel amaç, yalın üretim sistemlerinin fabrika içerisinde kullanımını sağlarken, ara envanter tutma maliyetini
enazlamaktır. İlk olarak, fabrikada olası rotalar belirlenmiş ve geliştirilen bir eleme prosedürü ile anlamlı bir
rota kümesi yaratılmıştır. Daha sonra elde kalan rotalara, amacı toplam çevrim süresini enazlama olan bir
matematiksel model yardımı ile taşıma işleri atanmıştır. Bu noktada, değişik seçenekleri inceleyebilmek ve
uygulanabilir bir sonuç bulmak için çok amaçlı modelleme kullanılmıştır. Farklı araç sayısı seçeneklerine göre
iyileştirme tahminleri yapılmıştır. Önerilen çözümün, mevcut sistemde sadece organizasyonel değişikliklerle,
toplam maliyette %51’e kadar azalma sağlaması öngörülmüştür.</Özetçe>
<Anahtar>Araç rotalama, milk-run, fabrika içi taşıma sistemi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>CİROSU DÜŞÜK PERAKENDE NOKTALARINA
UNİLEVER ÜRÜNLERİNİN DAĞITIMI İÇİN KARMA SİSTEM
TASARIMI</Başlık>
<Özetçe>Unilever’in doğrudan ulaşamadığı düşük potansiyelli ama sayıca fazla perakendecilere Unilever ürünlerini ulaştırmayı amaçlayan
bu projede, öncelikle bu noktalara hizmet vermeyi engelleyen etkenler belirlenmiştir. Başta yüksek ulaşım maliyetleri olmak
üzere sistemdeki bu etkenleri ortadan kaldırmak amacıyla, firmanın istekleri doğrultusunda bir karma dağıtım sistemi tasarlanmıştır.
Sıcak satış, telefonla satış ve depodan satış bölümlerinden oluşan bu sistem; doğrusal olmayan tamsayılı programlama tekniğiyle
modellenmiş ve tanımlanan ek kısıtlar ile doğrusal hale getirilmiştir. Problemin boyutunun büyük olması nedeniyle CPLEX ile
doğrudan çözülemeyen modelimiz için buluşsal bir algoritma geliştirilmiştir. Buluşsal algoritmanın başarısını ölçmek amacıyla
model, kesin olarak çözülebildiği 37 tane koşturum örneği için buluşsal algoritma ile kıyaslanmış; buluşsal algoritmanın en iyi
değerinin modelin en iyi değerinden ortalama %14.6 saptığı, 37 koşturumun 14’ünde algoritmanın en iyi hedef değerini verdiği
gözlemlenmiştir. Modelleme sürecinde rassal olmadığı kabul edilen parametrelerin benzetim çalışması aracılığıyla rassal olduğu
durumun ele alınmasıyla, modelin belirsizlik içeren durumlarda da işlevselliğini koruduğu gösterilmiştir. Veritabanı ve müşteri kartı
tasarımı gibi yan uygulamalarla da desteklenen proje, firma yönetimi tarafından pilot uygulamaya alınmıştır. Sonuç olarak firmaya
karlı ve esnek bir dağıtım kanalı oluşturulmuş ve düşük potansiyelli perakende noktalarına düşük maliyetle ulaşım sağlanmıştır</Özetçe>
<Anahtar>Doğrusal olmayan tamsayılı programlama, buluşsal algoritma, hızlı tüketim ürünleri dağıtım sistemi,
sıcak satış, benzetim çalışması.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>DAMACANA SU PAZAR ANALİZİ VE DAĞITIM AĞI TASARIMI</Başlık>
<Özetçe>Damacana su pazarı Türkiye’de hızlı bir büyüme potansiyeline sahiptir. Coca Cola İçecek A.Ş. Mahmudiye
su tesislerini satın alarak doğal kaynak suyu üretimine başlamıştır. Şirket Ankara’da Damla markası adı altında
damacana suyu satmaya karar vermiştir. Bu çalışmada Damla damacana suyu için bir dağıtım ağı tasarımı
yapılmıştır. Bunun için Ankara’daki damacana su satış potansiyeli saptanmış, açılacak olan bayilerin yerleri,
hizmet alanları, kapasiteleri, gerekli işçi ve araç sayıları belirlenmiştir.</Özetçe>
<Anahtar>Damacana su pazarı, pazar analizi, dağıtım ağı tasarımı, yer seçimi problemi</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>HETEROJEN FİLOLU ARAÇ ROTALAMA PROBLEMİ İÇİN BÜTÜNLEŞİK VE
BÖLÜNMÜŞ DAĞITIM STRATEJİLERİNİN KARŞILAŞTIRILMASI</Başlık>
<Özetçe>Bu çalışma merkezi İzmir’de bulunan bir market zincirinin taze gıda dağıtımını incelemektedir. Problem, literatürde
hiçbir yöntemin en iyi çözüm sağladığı ispat edilmemiş, heterojen filolu araç rotalama problemi olarak kurgulanmıştır.
Önerilen çözüm algoritması ana problemi alt probleme ayrıştırıp, her alt probleme gerekli araçları atamaktadır. Daha sonra,
alt problemler tamsayı programlama ile çözülmektedir. Aynı zamanda, birleşik teslimat ve ayrışık teslimat stratejileri bu
yöntem içinde test edilmiştir. Sonuçlar firmanın şu anki dağıtım performansı ile karşılaştırılmıştır. Önerilen algoritma her
iki strateji ile de mevcut performanstan daha iyi sonuçlar elde etmiştir.</Özetçe>
<Anahtar>Heterojen Filolu Araç Rotalama Problemi, Bölünmüş Dağıtım, Tamsayı Programlama.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>HAZIRLIK ZAMANI KAYNAKLI ÜRETİM KAYIPLARINI ENAZLAYAN ÇOK AMAÇLI BİR ÇİZELGELEME ALGORİTMASI</Başlık>
<Özetçe>Bu çalışmada; sipariş üzerine üretim yapan, ürün çeşitliliği fazla, sipariş adetleri küçük ve üretimin akış tipi olduğu bir üretim sürecinin çizelgelenmesi problemi ele alınmıştır. Söz konusu süreçte ürünler, birden fazla işlem noktasına sahip bir üretim hattında işlem görmektedirler. Ürünlerin tümü için işlem sıraları aynıdır ancak hazırlık zamanları sıralamaya bağlı olarak değişmektedir. Bu özellikleri taşıyan üretim hatlarının çizelgelerini hazırlamak üzere bir algoritma geliştirilmiştir. Bu algoritma, hazırlık süresi kaynaklı üretim maliyetlerini ve teslimi geciken ürün sayısını en küçüklemek amaçlarına sahip olup sezgiseldir. Ürünleri, müşteri terminleri izin verdiği sürece hazırlık zamanları enküçük olacak şekilde sıralar. Bu aşamada göz önünde bulundurulması gereken bir diğer nokta da hazırlık zamanı kaynaklı maliyetlerdir. Eğer ürünlerin üretim parti büyüklükleri, hazırlık zamanlarından doğan maliyetleri karşılayacak üretim miktarının altında kalırsa, ilgili ürünün üretiminden zarar edileceği açıktır. Bu amaçla öncelikle tüm ürünler için başabaş noktaları hesaplanarak, ekonomik üretim miktarları belirlenmekte ve üretim çizelgesi hazırlanırken hiçbir partinin bu miktarın altında kalmaması hedeflenmektedir. Ayrıca algoritma müşteri terminlerinin ve siparişlerinin sık sık güncellenmesinin gerekebileceği durumları göz önünde bulunduracak esnekliğe de sahiptir. Algoritma MS Excel VBA ile kodlanmış ve bir firma için uygulaması yapılmıştır.</Özetçe>
<Anahtar>Hazırlık süresi, üretim hattı</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>360 DERECE PERFORMANS DEĞERLEME VE WEB TABANLI BİR
MODEL İLE KURUMSAL VERİMLİLİĞİN ARTTIRILMASI</Başlık>
<Özetçe>Performans değerleme, organizasyonel etkinliğin ölçülmesinde ihtiyaç duyulan önemli süreçlerden biridir. Klasik performans
değerleme sistemleri, çalışanların belirli bir dönemdeki fiili başarı durumlarını ve geleceğe ilişkin gelişme potansiyellerini belirlemeye
yönelik sistemlerdir. Çalışanların tek yönlü değerlenmesini temel alan bu sistemler, geçen yirmi yıllık süreçte önemini giderek
kaybetmiş, yerini geri bildirim ile çoklu katılımı ve çok yönlü değerlemeyi sağlayan yeni yöntemlere bırakmıştır. Performansın çok
yönlü değerlenmesi, doğru uygulandığında katılımcılığı arttırmakta, çalışanlar arasında güven ve memnuniyeti yükseltmektedir.
Ayrıca kurum içi iletişimi güçlendirerek kurumsal verimliliğin artmasına yardımcı olmaktadır. 360 Derece Performans Değerleme
Sistemi, yenilikçi yönetim anlayışına sahip ve çalışanların çok yönlü değerlenmesine olanak sağlayan dikkat çekici sistemlerden
biridir. Bu çalışmada, örgütlerde kurumsal verimliliğin arttırılması amacıyla web tabanlı bir 360 derece performans değerleme
modeli geliştirilmiştir. ASP (Active Server Page) yazılım dili kullanılarak internet ortamında kullanılabilir hale getirilen model,
bir örgütte performans değerleme amacıyla uygulanmıştır. Uygulama sonucunda zaman ve uğraş kayıplarının önemli oranda
azaldığı, kurumsal verimliliğin arttığı gözlenmiştir.</Özetçe>
<Anahtar>360 derece performans değerleme, performans analizi, kurumsal verimlilik</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>ENDÜSTRİ MÜHENDİSLİĞİNDE TASARIM EĞİTİMİ İÇİN YENİ BİR YAKLAŞIM: BİRİNCİ SINIFLAR
İÇİN ÜRÜN TASARIM PROJELERİ</Başlık>
<Özetçe>Tasarım felsefesinin mühendislik eğitiminin ilk yıllarında verilmesi, öğrencilerin lisans programında gördükleri çeşitli
kavramların/yöntemlerin mühendislik tasarımı ile ilgili problemlere nasıl çözüm getirdiğini anlamaları bakımından büyük
önem taşımaktadır. Bir sistem ve insan mühendisliği olan endüstri mühendisliği, profesyonel anlamda fiziksel ürün
tasarımından çok sistem tasarımına yönelik çalışmalar yapmaktadır. Bu nedenle endüstri mühendisliğinde tasarım eğitimi
daha çok sistem tasarımına yönelik projeler/uygulamalar ile gerçekleştirilmektedir. Bu makalede yenilikçi bir yaklaşımla
geliştirilen ve endüstri mühendisliği bölümü birinci sınıf öğrencilerinin ürün tasarımına yönelik açık uçlu projeler yaptığı
tasarım dersi anlatılmakta ve bu dersin yedi yıllık uygulaması ile ilgili değerlendirmeler sunulmaktadır.</Özetçe>
<Anahtar>Tasarım eğitimi, endüstri mühendisliği, ürün tasarımı</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>MUTFAK ARMATÜRÜ TASARIMININ KULLANICILARIN
GÖRSEL ALGILARINA GÖRE LOJİSTİK REGRESYON
YOLUYLA BELİRLENMESİ</Başlık>
<Özetçe>Yapılan çalışmada, mutfak armatürü tasarımında kullanıcı hislerini analiz ederek tasarım sürecine dahil etmek ve kullanıcıların görsel algılarına göre tasarım niteliklerinin düzeylerini eniyilemek üzere iki aşamalı bir yaklaşım önerilmiş ve uygulanmıştır. İlk aşamada kullanıcıların 38 farklı mutfak armatürünü, görsel algıları ölçmede kullanılan 11 kansei sözcüğüne göre bir anlamsal farklılıklar ölçeğinde değerlendirmeleri istenmiştir. Elde edilen verilerden hareketle kullanıcıların genel tercih puanları ile kansei sözcük puanları arasındaki ilişki Doğrusal Regresyon ve Sıralı Lojistik Regresyon (SLOGREG) kullanılarak araştırılmıştır. İkinci aşamada, kullanıcıların genel tercih puanlarını enbüyükleyen tasarım düzeyleri SLOGREG ile belirlenerek doğrulama çalışmaları yapılmıştır. Yapılan çalışma; kullanıcı odaklı ürün tasarımında kullanabilecek etkili bir yaklaşım önermekte ve bu yaklaşımı mutfak armatürlerinin tasarımı üzerinde göstermektedir.</Özetçe>
<Anahtar>Kullanıcı Odaklı Ürün Tasarımı, Mutfak Armatürü, Kansei Mühendisliği, Sıralı Lojistik Regresyon</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>GÜNEŞ ENERJİSİ VE LED İLE ETKİN ENERJİ KULLANIMI:
YOL AYDINLATMALARINA YÖNELİK BİR UYGULAMA</Başlık>
<Özetçe>Ülkemiz, özellikle birincil enerji kaynaklarında %80 gibi yüksek bir oranda dışa bağımlılık içindedir. Bu bağımlılık ülkemiz için çok ciddi ekonomik ve politik riskleri beraberinde getirmektedir. Çalışmamız, ülkemizin sahip olduğu doğal bir kaynağı aktif bir enerji kaynağına dönüştürmeyi hedefleyen alternatif bir proje önerisini içermektedir.
Bu kapsamda zengin bir potansiyele sahip olduğumuz güneş ışınlarının elektrik enerjisine dönüştürülmesinin ve yol aydınlatmada kullanımının kazanımları detaylandırılmıştır. Buna göre yaklaşık 1000 aydınlatma direkli bir sistemde ayrıntılı bir maliyet ve fizibilite analizi yapılmış, paranın zamansal değeri de göz önüne alınarak geri dönüşüm süreleri ve geri dönüşüm oranları hesaplanmıştır. Bu çalışmayla amaçlanan, gelecekte bu yönde yapılacak diğer çalışmalara bir referans kaynak yaratmak ve yapılacak yatırımlara temel teşkil etmektir.</Özetçe>
<Anahtar>Güneş Enerjisi, Yol Aydınlatması, LED, Ekonomik Analiz.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>PTT ANKARA POSTA İŞLEME MERKEZİNDE
BÜTÜNSEL ORGANİZASYON İYİLEŞTİRME</Başlık>
<Özetçe>168 yıllık köklü bir kurum olan PTT’nin postacılık görevlerinde çok önemli bir kavşak noktası olarak kullandığı Ankara
Posta İşleme Merkezi (APİM), Türkiye’deki en büyük gönderi işleme hacmine sahip Posta İşleme Merkezi’dir. APİM’de
Toplama, Sevk, Ayrım ve Dağıtım olmak üzere dört süreç yürütülmektedir. Bütünsel Organizasyon İyileştirme Projesi,
sistemdeki ana paydaşların APİM bünyesinde gerçekleşen süreçler ve organizasyon yapısı ile ilgili memnuniyetsizliklerinin
ortadan kaldırılmasını hedeflemektedir. Çalışmanın birinci amacı bahsedilen süreçleri hedefler doğrultusunda iyileştirmek,
ikinci amacı önerilen iyileştirmelerin devamlılığını koruyacak yeni bir organizasyon yapısının oluşturulmasında yardımcı
olmak, üçüncü amacı ise çalışmayı aktarılabilir bir biçimde tamamlamaktır. Sistem analizleri sonucunda problem, “Süreçlerin
ve Organizasyon Yapısının Paydaşlarca Kabul Görmemiş ve Etkin Tasarlanmamış Olması” şeklinde tanımlanmıştır.
Problemin çözümü için yeniden tasarlanması gereken çekirdek süreçler “Ayrım” ve “Dağıtım” süreçleri olarak belirlenmiştir.
Çekirdek süreçler, bir gönderinin APİM’e girmesinden başlayarak bu gönderinin Ankara içindeki alıcısına ulaştırılmasına
kadar olan tüm adımları kapsamaktadır. Bütünsel iyileştirme seçenekleri, bu geniş kapsam içindeki operasyonlar ve
süreçler için ortaya konan önerilerin belirli esaslara dayanılarak bir araya getirilmesiyle oluşturulmuştur. Ayrım süreci
adımları için farklı stratejik seviyelerde öneriler sunulmuş, bu öneriler ayrım süreci seçenekleri oluşturacak şekilde bir araya
getirilmiş ve seçenekler için gönderi akışının bir simülasyon modeli kurulmuştur. Dağıtım süreci için “Dağıtım Bölgelerinin
Kümelenmesi” çalışması ile farklı özelliklere sahip dağıtım bölgeleri kümelenmiş ve doğrusal programlama ile iş yükleriyle
ilgili standartlar belirlenmiş; bu standartları önerilen bir arayüz ile dağıtım sürecinde kontrol edilebilirliği sağlanmıştır.
Dağıtım süreci için tamsayı programlama modellemeyle yapılan “Yeni Dağıtım Bölgeleri Oluşturulması” çalışması ise,
tipik bir dağıtıcının fiziksel kısıtlarını da göz önüne alarak dağıtım bölgelerinin yeniden düzenlenmesini sağlamaktadır.
Her iki süreç için de oluşturulan seçenekler bir araya getirilerek oluşturulan bütünsel iyileştirme seçenekleri için dağıtım
sürecini de kapsayan simülasyon modelleri kurulmuş, bu modeller kullanılarak seçenekler için performans ölçümleri
yapılmıştır. Önerilen bütünsel iyileştirme seçenekleri ilk iki günde alıcısına ulaşan gönderi oranını % 22’den % 79’a kadar
çıkartabilmekte; gönderinin ortalama akış süresini 4,2 günden 1,9 güne ve gönderi akış süresinin standart sapmasını 2,7
günden 1,2 güne kadar düşürebilmektedir.</Özetçe>
<Anahtar>Posta hizmetleri, süreç iyileştirme, kümeleme, bidon yükleme, iş standartlaştırma</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>TUSAŞ-TÜRK HAVACILIK VE UZAY SANAYİİ A.Ş'DE PARALEL
MAKİNALARDA ÇİZELGELEME PROBLEMİ İÇİN BİR ÇÖZÜM
YAKLAŞIMI</Başlık>
<Özetçe>Bu projede, TUSAŞ-Türk Havacılık ve Uzay Sanayi A.Ş’nin CNC Profil ve Parça İmalat Merkezi’ndeki sıra bağımlı
hazırlık zamanının söz konusu olduğu paralel makinelerde çizelgeleme problemi dikkate alınmıştır. Problem için öncelikle
karışık tamsayılı doğrusal programlama modeli geliştirilmiştir. Dikkate alınan çizelgeleme probleminin bir NP-zor problem
olması ve çizelgelenecek iş gruplarının en az 50 ya da daha fazla işten oluşması nedeniyle CPLEX gibi bilinen çözücüler
ile eniyi çözüme ulaşmak mümkün değildir. Bu nedenle, makul zaman dilimleri içerisinde eniyi ya da eniyiye yakın
iş çizelgelerini elde edebilmek için tavlama benzetimi (TB) algoritmasına dayalı bir sezgisel algoritma geliştirilmiştir.
Geliştirilen algoritmanın performansı, çözüm kalitesi açısından çok başlangıçlı yerel arama algoritması ile karşılaştırmalı
olarak incelenmiştir. Küçük boyutlu test problemlerinde her iki algoritma aynı performansa sahipken, büyük boyutlu test
problemlerinde TB algoritmasının daha iyi bir performans sergilediği görülmüştür. Ayrıca, geliştirilen sezgisel algoritma ile
bütünleşik çalışan bir arayüz tasarlanmıştır. Bu arayüz ile firma veri tabanından çizelgelenecek iş listelerinin çekilmesine
dayalı olarak istasyon bazında iş çizelgelerinin oluşturulması sağlanmıştır.</Özetçe>
<Anahtar>Paralel makinelerde çizelgeleme, sıra bağımlı hazırlık zamanı, karışık tamsayılı doğrusal
programlama, tavlama benzetimi, çok başlangıçlı yerel arama algoritması</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>EVSEL ATIK TOPLAMA AĞI TASARIMI VE GERİ KAZANIM
SÜREÇLERİNİN İYİLEŞTİRİLMESİ</Başlık>
<Özetçe>Mevcut sistemin analizi neticesinde problem evsel atık toplama ve ayrıştırma süreçlerinin yüksek maliyetli olması
olarak tanımlanmış ve bu süreçler için maliyetleri azaltacak iyileştirme çalışmaları yapılmıştır. Ayrıca palet atölyesinin
önceki yerleşiminin ayrıştırma süreçlerinin verimini olumsuz yönde etkilediği gözlemlendikten sonra firmanın isteğiyle
yeni yapılacak palet atölyesi için bir yerleşim planı tasarlanmıştır. Yapılan çalışmalar sonucunda firmaya tüm problemlerin
çözümüne yönelik öneriler sunulmuştur. Bu öneriler şu an uygulanmaktadır. Sunulan önerilerin uygulanması neticesinde
palet atölyesi için malzemelerin dolaşma mesafelerin ortalama %70 oranında azalması, ayrıştırma bandına eklenen
teknolojik donanımlarla ayrıştırılan atık miktarının %17 oranında artması ve tasarımı bizlere ait RotaÇiz programı ile
toplam toplama mesafesinin %42 oranında azalması beklenmektedir.</Özetçe>
<Anahtar>Evsel atık, yerleşim planı tasarımı, toplama ağı tasarımı, kapasiteli araç rotalama problemi,
sezgiseller.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>İSTANBUL’DA ACİL YARDIM İSTASYONLARININ YERLERİNİN
PLANLANMASI</Başlık>
<Özetçe>Acil müdahale gerektiren afet, kaza, hastalık ve benzeri her türlü durumda, hizmete ihtiyaç duyan kişiye ulaşma süresi
can güvenliği açısından çok kritiktir. Bu sebeple, acil yardım istasyonlarının etkin planlanması çok önemlidir. Özellikle yoğun
nüfus ve trafik faktörüne sahip İstanbul gibi büyük şehirlerde bu planlamanın önemi daha da artmaktadır. Bu çalışmada,
İstanbul Büyükşehir Belediyesi (İBB) İtfaiye Daire Başkanlığı bünyesindeki Acil Yardım ve Cankurtarma Müdürlüğüne
bağlı Hızır Acil Yardım istasyonlarının tek ve çok dönemli yerleşim planlanması problemi ele alınacaktır. Bu problemler
için, Yöneylem Araştırması literatüründe iyi bilinen Küme Kapsama ve Enbüyük Kapsama modellerini temel alan Yedek
Çift Kapsama modeli önerilmektedir. Tek dönemli modelin çözümü mevcut yazılımlar kullanılarak mümkün olmakla
beraber karar değişkeni ve kısıt sayısının arttığı büyük ölçekli problemler ve çok dönemli durum için optimal çözümler
elde edilememektedir. Bu nedenle gerek büyük ölçekli problemlerin çözümü gerekse modelin çok dönemli çözümü için üç
sezgisel yöntem önerilmiştir. Makalede; İstanbul için etkin bir acil yardım yerleşim planı belirlenirken kullanılan modeller,
yöntemler ve çözümler tartışılacaktır.</Özetçe>
<Anahtar>Yöneylem araştırması, küme kapsama, enbüyük kapsama, yedek çift kapsama, sezgisel
yöntemler.</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Endüstri Mühendisliği</Etiket>
<Başlık>BİR AKÜ FİRMASINDA BÜTÜNLEŞİK TEDARİKÇİ SEÇİMİ VE SİPARİŞ MİKTARI
BELİRLEME YAKLAŞIMI</Başlık>
<Özetçe>Firmalar, ihtiyaç duydukları dolaylı ve dolaysız malzemeleri ve bileşenleri temin edebilmek için tedarikçilerle çalışmak
zorundadır. Bu yüzden satın alma kararları firmalar için çok önemlidir. Hangi firmadan ne kadar malzeme alınacağı sorusu,
her firmanın karşılaştığı temel tedarikçi seçimi problemidir. Bu problemlerde karar vericinin göz önüne alması gereken
birden çok faktör vardır. Tedarikçi seçimi nitel ve nicel faktörleri içeren çok kriterli bir karar verme problemidir. Kapasite
kısıtı olduğu zaman, tedarikçi seçimi problemi daha karmaşık hale gelir. Bu durumda, satın almacı hangi tedarikçi daha
iyi olduğu ve her seçilen tedarikçiden ne kadar alınmalı problemleri hakkında karar vermek zorundadır. Bu çalışmanın
amacı, bir akü üretim firmasında tedarikçi seçimi ve sipariş miktarlarının belirlenmesi problemini çözmektir. Çalışma
kapsamında, nicel ve nitel faktörleri göz önüne alarak en iyi tedarikçiyi seçmek ve buna göre optimum sipariş miktarlarını
belirlemek için analitik hiyerarşi sürecini ve hedef programlamayı temel alan bir yaklaşım önerilmiştir.</Özetçe>
<Anahtar>Tedarikçi seçimi, çok değişkenli karar verme, analitik hiyerarşi prosesi, hedef programlama</Anahtar>
<Kaynak>TMMOB Endustri Muhendisligi Dergisi</Kaynak>
<TürkçeKarakter>sorunsuz</TürkçeKarakter>
</makale>
</data>