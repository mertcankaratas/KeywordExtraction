<?xml version="1.0" encoding="UTF-8"?>
<data>
<makale>
<Etiket>Biyomedikal</Etiket>
<Başlık>Ekg Aritmilerinin Kompleks-Değerli YSA ile Sınıflandırılmasında Farklı Seviyelerdeki Kompleks Dalgacık Dönüşümünün Etkileri</Başlık>
<Özetçe>Bu çalışmada, elektrokardiyografi (EKG) aritmilerinin sınıflandırılması için yeni bir yöntem olan Kompleks Dalgacık Dönüşümü (KDD) ve Kompleks Değerli Yapay Sinir Ağı (KDYSA) yapısı önerilmiştir. Önerilen yapıda, farklı seviyelerde KDD ile EKG datalarına ait özellikler çıkartılarak boyut azaltımı yapılmış ve daha sonra bu özellik vektörleri kullanılarak istatistiki dört özellik (maksimum değer, minimum değer, ortalama değer, standart sapma) elde edilerek KDYSA’ ya giriş olarak sunulmuştur. Çalışmada kullanılan data seti, MIT-BIH ECG aritmi veri tabanından seçilen normal sinüs ritmi, sağ dal bloku, sol dal bloku, atrial fibrilasyonu ve atrial flutter’dan oluşan 5 farklı aritmi çeşidi kullanılarak oluşturulmuştur. Test ve eğitim setinde yer alan ve 200 reel-değerli örnekten oluşan her bir örüntü 1. seviye KDD için 100, 2. seviye KDD için 50 ve 3. seviye KDD için 25 kompleks-değerli örneğe düşürülmüştür. 3. seviye KDD kullanılarak yapılan sınıflama sonucunda aritmilerin % 100 doğruluk oranı ile sınıflandırıldığı görülmüştür. Bu seviye için gerekli sınıflama süresi 32.62 saniye olarak elde edilmiştir.</Özetçe>
<Anahtar>EKG, Kompleks dalgacık dönüşümü, KDYSA</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Tip-2 Bulanık Kümeleme Sinir Ağı Kullanılarak EKG Aritmilerinin Sınıflandırılması</Başlık>
<Özetçe>Bu çalışmada elektrokardiyografi aritmilerinin sınıflandırılması için gerçekleştirilen Tip-2 Bulanık Kümeleme Sinir Ağı (T2BKSA) yapısı sunulmaktadır. Tip-2 bulanık kümeleme sinir ağı, kümeleme ve sınıflandırma aşamalarından oluşan kaskat bir yapıdır. T2BKSA yapısında, aynı sınıfa ait örüntüler içerisinde sınıfı en iyi temsil eden örüntünün seçilmesi işlemini kapsayan kümeleme aşaması tip-2 bulanık c-ortalamalar kümeleme (T2BCO) algoritması ile gerçekleştirilmiştir. T2BCO kümeleme algoritmasının kullanılmasında amaç, eğitim örüntü seti optimize edilerek sinir ağının sınıflandırma hatasının düşürülmesidir. Tip-2 bulanık c-ortalamalar kümeleme algoritması ile her sınıf için ayrı ayrı elde edilen küme merkezlerinden oluşan yeni eğitim seti yapay sinir ağının girişlerini oluşturmaktadır. Yapay sinir ağı, geriye yayılım algoritması kullanılarak eğitilmiştir. Önerilen yapı, normal sinüs ritmi, sinüs bradikardisi, sinüs aritmisi, sağ dal bloku ve sol dal bloku sinyallerini içeren 5 sınıfa ait EKG sinyallerinin sınıflandırılmasında kullanılmıştır. Çalışmada kullanılan veriler Physionet veri tabanından elde edilmiş MIT-BIH ECG Arrhythmia Database’ e ait verilerdir. Gerçekleştirilen uygulamalar sonucunda, önerilen T2BKSA yapısı EKG aritmilerini %100 doğru sınıflandırma oranı ile sınıflandırmıştır.</Özetçe>
<Anahtar>Tip-2 bulanık c-ortalamalar kümeleme algoritması, EKG, Yapay sinir ağı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FPGA Tabanlı Aritmi Sınıflandırıcı FPGA Based Arrhythmia Classifier</Başlık>
<Özetçe>EKG (Elektro KardiyoGram) kayıtlarının yazılım tabanlı uzman sistemler tarafından yorumlanması 1960’lı yıllara dayanmaktadır. Son 20 yıldır bu konuda birçok teknik üzerine çalışmalar yapılmıştır. Fakat güçlü tahminsel yeteneğine olan inanç sebebiyle, medikal tanı destek sistemi uygulamalarında kullanılan en popüler yöntem YSA (Yapay Sinir Ağları) olmuştur. Literatürde önerilen YSA modelleri, çok karmaşık yazılım tabanlı çözümlerdir ve bunlar gerçek zamanlı çalışmazlar. Bu tür yapıların donanım gerçeklemeleri ise ancak pahalı işlemciler üzerinde yapılabilmektedir. YSA donanım gerçeklemelerini taşınabilir ucuz cihazlar üzerinde oluşturmayı mümkün kılmak için, YSA girişine uygulanan EKG işaretinin özellik sayısı azaltılmalıdır. Bu sayede daha az sayıda bilgi ile daha basit bir mimari oluşturmak mümkün olacaktır. Bu çalışmada YSA’nın öğrenme hatası %5 gibi kabul edilebilir bir seviyede tutularak, TBA (Temel Bileşen Analizi) yöntemi kullanılarak EKG giriş işareti özellik sayısı önemli ölçüde azaltılmıştır. Bu sayede 8x2x1 boyutlu basit bir Matlab YSA modeli FPGA (Alan Programlanabilir Kapı Dizileri) donanımı üzerinde IEE 754 32 bit kayan noktalı nümerik sayı formatı kullanılarak gerçekleştirilmiştir.</Özetçe>
<Anahtar>EKG, FPGA, YSA, TBA</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Ters EKG Probleminin Kalman Filtre ile Çözümünde Durum Geçiş Matrisinin Eğitici Kümeler Yardımı ile Kestirimi</Başlık>
<Özetçe>Bu çalışmada ters EKG probleminin Kalman filtre ile çözümü üzerinde durulmuştur. Kalman filtre çözümünün fizibil sonuçlar verebilmesi için forklı noktalardaki epikard potansiyellerini zamana göre birbirine bağlayan durum geçiş matrisinin (DGM) doğru bir şekilde bulunması çok önemlidir. Literatürde genelde DGM test verisinin kendi kullanılarak elde edilmiştir ki bu gerçekçi bir senaryo değildir. Bu çalışmada öncelik DGM’nin test verisi kullanılmadan bulunmasıdır. Bu amaçla iki aşamalı bir yöntem uygulanmıştır. İlk aşama da eğitici kümeler kullanılarak önsel olasılık yoğunluk fonksiyonu (OYF) bulunmuş ve bu OYF kullanılarak sadece uzamsal bilgi kullanılan Bayes-MAP çözümü elde edilmiştir. Daha sonra bu Bayes-MAP çözümü kullanılarak DGM bulunmuş ve bu DGM’nin Kalman filtre çözümünde kullanılmasıyla nihai sonuçlar elde edilmiştir. Bu yöntem ile elde edilen sonuçların Bayes-MAP sonuçlarına kıyasla daha iyi olduğu ve hataların kabul edilebilir sınırlar içerisinde olduğu görülmüştür. Bu çalışma göstermektedir ki DGM’nin kestiriminde Bayes-MAP çözümlerinin kullanılması ciddi bir alternatiftir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Süpra-Ventriküler Taşiaritmi Hastalarında, Yapay Sinir Ağları Kullanılarak Kalp Hızı Değişkenliği Frekans Alt Bantlarının Tespiti</Başlık>
<Özetçe>Kulakçık ve AV düğümü çevresinde oluşan kalp ritmi bozuklukları olarak adlandırılan Süpra-Ventriküler Taşiaritmileri (SVTA)’lar çok sık rastlanan kalp rahatsızlıklarından biridir. Kalp hızı değişkenliği (KHD), otonom sinir sistemi ve kalp rahatsızlıklarının sınıflandırılmasında kullanılan önemli bir yol göstericidir. Dalgacık paket dönüşümü (DPD) KHD gibi durgun olmayan sinyallerin analizinde etkili bir araç olmaktadır. Bu çalışma SVTA hastalarında KHD analizi için kritik frekans aralıkları sunar ve bu frekans aralıklarının temel bantlar üzerindeki etkinliğini ortaya koymaktadır. Çalışmada, MIT-BIH SVTA veri tabanından 78 hastanın yarım saatlik EKG kayıtlarından elde edilen KHD üzerinde alt frekans bölgeleri hesaplanmış ve analiz edilmiştir. Her bir veri, alt frekans bölgesinde 8 seviyede DPD kullanarak ayrıştırılmış, ÇKYSA kullanılarak her bir alt bandın bulunduğu temel frekans bölgesi üzerindeki etkinliği değerlendirilmiştir. AF bandındaki 0,0546875 - 0,078125 Hz alt frekans bandı en yüksek doğruluğu gösterirken, 0,1171875 – 0,15625 Hz frekans aralığını kapsayan alt frekans bantları da en düşük doğruluk değerlerine sahiptir. Bununla beraber YF bandındaki alt frekans bölgelerinin doğruluk değerleri birbirine yakın sonuçlar göstermiş ve baskın alt bandı belirlemek zor hale gelmiştir. Bu bantta ise 0,15625 – 0,2734375 Hz frekans aralığındaki alt bantlar yüksek doğruluk değeri gösterirken, 0,25 – 0,328125 Hz frekans aralığındaki alt frekans bantları ise daha düşük doğruluk değerlerine sahiptir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Ventriküler Taşiaritmi Hastalarında Sempatovagal Dengenin Dalgacık Paket Dönüşümü ile Analizi</Başlık>
<Özetçe>Kalp hızı değişkenliği (KHD), otonom sinir sisteminin parasempatik ve sempatik baskınlığı hakkında bilgi veren önemli bir fizyolojik işarettir. Parasempatik ve sempatik baskınlık alçak frekans (AF)/yüksek frekans(YF) güç oranı şeklinde tanımlanır ve sempatovagal denge olarak ifade edilir. Bu çalışmada ventriküler taşiaritmi hastalarında sempatovagal denge değerleri incelenmiş ve aynı hastalara ait normal kayıtlarda elde edilen değerler ile karşılaştırılmıştır. Ventriküler taşiaritmi kayıtlarında en düşük 0.1236 ve en yüksek 11.0855, normal kayıtlarda en düşük 0.3640 ve en yüksek 6.5239 sempatovagal denge değeri elde edilmiştir.</Özetçe>
<Anahtar>Sempatovagal Denge, Dalgacık Paket Dönüşümü, Ventriküler Taşiaritmi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket><Başlık>Kalman Filtre ve Bayes-MAP ile Ters EKG Çözümlerinde Geometrik Hataların Etkisi</Başlık>
<Özetçe>Ters EKG probleminde geometrik hatalar daha çok çözümde kullanılan matematiksel modelde, kalbin konumu ve boyutu, organların iletkenlik değerleri ve elektrotların konumlarının yanlış belirlenmesi sonucunda karşılaşılan hatalardır. Bu çalışmada ters EKG probleminde geometrik hatanın Kalman filtre ve Bayes-MAP çözümleri üzerindeki etkileri araştırılmıştır. Ayrıca bu etkileri minimize edebilmek için Kaipio ve arkadaşlarının ters problem çözümleri için önerdiği gibi bu hatalar toplanır gürültü olarak kabul edilmiş ve bunların epikard potansiyellerinden bağımsız olduğu varsayımı kullanılmıştır. Bu yöntem ile ters EKG probleminde Kalman filtre ve Bayes-MAP çözümlerinde geometrik hatalar dalga önünü biraz yayma pahasına düşürülmüştür.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Beyin Bilgisayar Arayüzü için Motor Imgeleme EEG Sinyallerinin Frekans Uzayında Sınıflandırılması</Başlık>
<Özetçe>Beyin Bilgisayar arayüzünde imleç hareket ettirme amacıyla kullanılan Motor imgeleme sırasında kaydedilen EEG sinyallerinin sınıflandırılması ile ilgili bu çalışmada frekans uzayında elde edilen öznitelik vektörlerinin doğrusal uzay dönüşümleri ile boyutlarının düşürülmesinden sonra sınıflandırılması incelenmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Kestirilmiş Kısa Gecikmeli İşitsel Uyarılmış Potansiyellerin Sınıflandırılması ile İşitme Eşiğinin Saptanması</Başlık>
<Özetçe>Kısa gecikmeli uyarılmış cevaplar (KGUC) nörolojik ve işitsel tanı koyma işleminde genel bir klinik alet haline gelmiştir. Ancak, KGUC işaretlerinin arka plan EEG aktivitesinden ayrıştırılarak elde edilebilmesi için, uyartıma senkronize çok fazla sayıda tek tur ölçümün yapılmasına ihtiyaç vardır. Bu bazı durumlarda 2000 tekrarlı tek tur ölçümler olabilmektedir. Bu sebeple ölçüm işlemi çok zaman almakta, ölçüm alınan insanı rahatsız etmekte ve klinik uygulamalara bir sınır getirmektedir. Bu çalışmada 1024 tek tur ölçümleri yapılmış 302 KGUC işaretinden iki ayrı veri kümesi oluşturulmuştur. İlk veri kümesi 1024 tek tur ölçümün çoklu ortalaması alınarak elde edilmiş, ikinci veri kümesi ise aynı işaret kümesi kullanılarak bir adaptif filtre ile 64 tek tur işaret olarak kestirilip, çoklu ortalaması alınarak oluşturulmuştur. Daha sonra her iki veri kümesinin farklı öznitelikleri için, kuvvetli bir ikili sınıflayıcı olan destek vektör makinesi (DVM) karşılaştırmalı olarak çalıştırılmış ve kestirilmiş verilerin kullanıldığı sınıflama işleminde daha kısa zamanda ve daha yüksek doğrulukta (~97%) sonuçlar elde edilmiştir. Bu sonuç KGUC işaretinin klinik uygulamalarda kullanım pratiğini destekler niteliktedir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>P300 Heceleme Paradigmasında Wiener Ters Evrisim Modelinin Uygulanması</Başlık>
<Özetçe>İlk kez Farwell ve Donchin tarafından ortaya konulan Heceleme Paradigması, genel anlamda felçli hastaların, çevreleriyle iletişim kurabilmelerini sağlayan bir Beyin Bilgisayar Arayüzü (BBA) uygulamasıdır. Bu uygulamada kullanıcının bilgisayar ekranında, belli bir sürede rastgele yanıp sönen karakterlere odaklanması gerekmektedir. Uygulamadaki ana problem, odaklanılan karakterlerin sistem tarafından doğru tahmin edilmesidir ve karakterlerin doğru tahmin edilme süreleri oldukça önemlidir. Bu çalışmanın iki ayrı amacı vardır: P300 sinyali algılamasında optimal frekans bantları göz önünde bulundurularak, kullanıcının heceleme paradigması sistemine özel tepkisinin incelenmesi ve ikinci olarak, satır-sütun heceleme paradigması sistemlerinde, satır ve sütun yanmalarına karsı kullanıcının algısının araştırılmasıdır. Bu çalışmada ön isleme yöntemi olarak Wiener Ters Evrişim Modeli (WTEM) uygulanmıştır ve kullanıcı özel heceleme sisteminde en uygun zamansal süzgeçler oluşturulmuştur. Öne sürülen yöntem, BBA yarışması 2003 veri kümesi IIb üzerinde denenmiş ve yarışmanın galip gelen yöntemleri ile kıyaslandığında (ilk 5 tekrarda %100 doğruluk), eğitim ve deneme kümelerindeki kelimeler ilk 4 tekrarda %100 doğrulukla tahmin edilmiştir. Ayrıca, sınıflandırma sonuçlarımıza göre kişilerin satır ve sütun yanmalara olan algı ve tepkisi oldukça farklıdır.</Özetçe>
<Anahtar>Beyin Bilgisayar Arayüzü, P300, Heceleme Paradigması, Wiener Ters Evrişim Modeli</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Mikro Denetleyici Tabanlı Biyoempedans Analiz Cihazı</Başlık>
<Özetçe>Bu çalışmada sunulan cihaz, genlik-oranı ve faz-farkı tespiti prensiplerine dayanan, dört elektrodlu, çoklu frekans, taşınabilir bir biyoempedans analiz cihazıdır. Tasarlanan cihaz bir adet dijital frekans üreteci, bir adet gerilim kontrollü sabit akım kaynağı, faz-genlik dedektörü ve bir mikro denetleyiciden oluşmaktadır. Cihaz ile ayrıca Cole-Cole parametreleri R0, R_, fc ve _ hesaplanabilmektedir. Üretilen örnek cihazın doğruluk ve hassasiyeti, farklı RC test devreleri üzerinden alınan empedans ölçümlerinin HP 4284A LCR metre referans cihazı ile kıyaslanmasıyla sınanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Tek-Sınıf Destek Vektör Makineleri Kullanılarak EEG İşaretlerinin Sınıflandırılması</Başlık>
<Özetçe>Elektroensefalogram (EEG) işareti beyindeki elektriksel aktivite hakkında bilgi edinmek için yaygın olarak kullanılan bir araçtır. Epilepsi tanısında da kullanılmaktadır. Bu çalışmanın amacı, tek-sınıf destek vektör makineleri (DVM) kullanarak, epileptik EEG işaretlerini otomatik olarak tespit etmektir. Bunu yaparken, EEG işaretini analiz etmek amacıyla, literatürde geçen 28 adet öznitelik kullanılmıştır. Bu öznitelikler üzerinde Temel Bileşen Analizi (TBA) uygulanarak öznitelik uzayının boyutu düşürülmüştür. 4 farklı eğitim kümesinde, tek-sınıf DVM’nin tüm uzay ve TBA sonrasında oluşturulan daha az boyutlu uzaydaki sınıflandırma performansı incelenmiştir. 6–7 arasında TBA bileşeni ile enerjinin %95’inin kapsandığı ve 4 eğitim kümesinin 3 tanesinde 28 öznitelik kullanılmasından daha iyi sınıflandırma performansı alındığı görülmüştür.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>İşitsel Uyarılmış Potansiyellerde Kısmi Yönlü Uyumluluk ve Bilgi Akış Yönünün Kestirimi</Başlık>
<Özetçe>Bu bildiride, saçlı deride çeşitli elektrotlardan elde edilmiş işitsel uyarılmış potansiyellerde, çok değişkenli öz bağlanımlı rastlantısal modelleme kullanılarak beyindeki farklı bölgeler arasında bilgi akışının mevcut olup olmadığı incelenmiştir. Bilgi akışının kestirimi, frekansa bağlı ve 0 ile 1 arasında değerler aralan kısmi yönlü uyumluluk ve yönlü transfer fonksiyonları kullanılarak yapılmaktadır. Uyarı sonrası zamanda yapılan incelemede her iki yöntemin de bilgi akışının mevcut olduğu frekans noktaları ile ilgili bilgi verdiği ve bilgi akış yönlerinin kestirilebildiği görülmüştür. Yöntemlerin frekans çözünürlüğü, ilgili örnekleme penceresi ve model mertebesi kriterlerine bağlı olarak değişkenlik göstermektedir. İki yöntemin de uyumlu değerler sağladığı saptanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EEG, EOG ve Çene EMG Sinyallerinin Zaman Domeni Özelliklerinin Uyku Evreleri ile İlişkisinin İncelenmesi</Başlık>
<Özetçe>Uyku evreleme, uykululuk, insan yorgunluğu gibi uyku rahatsızlıklarının belirlenmesinde önemli bir role sahiptir. Uyku evreleme, genelde hastalık şikayeti ile gelen kişilerden alınan polisomnografi (PSG) sinyallerinden elde edilen EEG (Electroencephalogram) sinyali kullanılarak Rechtschaffen ve Kales standardına (RKS) göre yapılmaktadır. Uyku evreleri genel olarak uyanık, REM ve N-REM evreleri (evre 1, evre 2 ve evre 3) olmak üzere üçe ayrılır. Bu çalışmada, uyku evrelerine ait EEG, EOG (Electroculogram) ve çene EMG (Electromyogram) sinyallerinin zaman domeni özellikleri incelenmiş ve bu zaman domeni özelliklerinin uyku evreleri ile aralarındaki korelasyon hesaplanmıştır. Kullanılan zaman domeni özellikleri EEG, sağ ve sol göze ait EOG ve çene EMG sinyallerine ait ortalama değer, standart sapma, tepe değer, skewness (eğrilik), kurtosis (basıklık) ve şekil faktörüdür. Deneysel çalışmalarda, 3 kişinin PSG kaydı alınmış ve ortalama kayıt süresi 6.22 saat, toplam kayıt süresi 18.67 saat olmuştur. Korelasyon katsayıları incelendiğinde EEG sinyali zaman donemi özelliklerinde eğrilik özelliği, sağ ve sol göze ait EOG sinyallerinde standart sapma özelliği ve çene EMG sinyalinde ise ortalama değer özellikleri diğer özelliklere göre uyku evreleri ile daha fazla ilişkili olduğu görülmüştür. Sonuç olarak, EEG, sağ ve sol göze ait EOG ve çene EMG sinyallerinin zaman domeni özelliklerinden öne çıkan özellikler birleştirilerek bir özellik vektörü oluşturulabilir. Bu elde edilen özellik vektörü, uyku evrelerini ayırt etmede kolaylıkla kullanılabilir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>4 Sınıflı Hareket Düşünsel EEG Verisinin ‘Ortak Seyrek Spektral Uzamsal Örüntüler’ Yöntemiyle Sınıflandırılması</Başlık>
<Özetçe>Beyin Bilgisayar Arayüzü, dış dünya ile düşünce üzerinden haberleşmeyi amaçlamaktadır. Bu amaçla, kafa yüzeyinden EEG cihazıyla alınan beyin sinyalleri karakterize edilmek üzere işlenir. Bu çalışmada, sol el, sağ el, ayak ve dil hareketi düşünme durumları için hareket düşünsel EEG verisinin sınıflandırılması çalışılmıştır. Sınıflandırmada Ortak Uzamsal Örüntüler (OUÖ) yöntemi ve zamansal filtreler kullanılmıştır ve sınıflandırmanın doğruluğunu geliştirmek için 4 sınıflı hareket düşünsel veri üzerinde Ortak Seyrek Spektral Uzaysal Örüntüler Yöntemi (OSSUÖ) denenmiştir.</Özetçe>
<Anahtar>Beyin Bilgisayar Arayüzü, Ortak Uzamsal Örüntüler, EEG, hareket düşünsel</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Yapay Tek Tur İşitsel Uyarılmış Potansiyel Sinyal Üreteci</Başlık>
<Özetçe>Bu çalışmada, İşitsel Uyarılmış Potansiyel (İUP) işaretlerinin kullanıldığı biyomedikal mühendislik uygulamalarında sıkça başvurulan sentetik veri kümelerinin üretimine oldukça önemli bir katkı sağlayacağı düşünülen yapay tek tur İUP sinyal üreteci yazılım tabanlı olarak sunulmuştur. Önerilen sistem, uygulamalarda kullanılan mühendislik yöntemlerinin karşılaştırılmasına olanak sağladığı gibi yeni tasarlanacak olan sistemlerin başarım ölçütlerinin nesnel olarak belirlenmesine de önemli katkı sağlamaktadır. Bu çalışmada; İUP işaretlerinin istenilen SNR oranında yapay olarak üretilerek, biyomedikal mühendisliği uygulamalarında sentetik veritabanı oluşturulmasına katkı sağlanması amaçlanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Yüz Felcine Bağlı Lagoftalmus ’un Fonksiyonel ve Kozmetik Olarak İyileştirilmesi İçin Bir Cihaz A Device for Functional and Cosmetic Treatment of the Lagophthalmos Due to Facial Palsy</Başlık>
<Özetçe>Bu araştırmada, yüz felcine bağlı göz kapağı problemlerinin düzeltilmesi için geliştirilen yeni bir cihaz ve bu cihazın teknik kullanımı sunulmuştur. Felçli taraftaki üst göz kapağının tamamen kapanamaması gözde kuruma ve rahatsızlıklara sebep olur ve Lagoftalmus olarak adlandırılır.8 tavşan geçici yüz felci oluşturmak için lokal anestetikler verilmiştir. Göz kapaklarına tekrar işlevsellik kazandırmak için 4 tavşanın göz kapaklarına ferromanyetik implantlar yerleştirilmiştir ve bu implantların cihazla tetiklenen manyetik hareketi, göz kapağının kapanmasını sağlamıştır. Kontrol grubunu oluşturan diğer 4 tavşana ise cihaz bağlanmamıştır. Tüm denekler deney süresi boyunca gözlemlenmiş ve videoya kaydedilmiştir. Cihazı giyen hayvanlar ve kontrol grupları istatistiksel olarak karşılaştırılmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Beyin MR Görüntülerinde Korteks-altı Bölgesindeki Bölütlemenin İyileştirilmesi</Başlık>
<Özetçe>Çalışmada, beynin korteks-altı bölgesinde Bayesçi bir yaklaşım kullanılarak bölütlenme kalitesini artıran bir yöntem önerilmiştir. Bölütleme sırasında gerekli olan doku olasılık yoğunluk fonksiyonları ve hacim oranları, tek kişilik bir atlas esas alınarak sadece korteks-altı bölge kullanılarak hesaplanmış ve bu önsel bilginin bölütmeye olan katkısı gösterilmiştir. Klasik Bayesçi yaklaşımlardan farklı olarak, önerilen yöntem, sadece korteks-altı bölgenin bölütlemesinde uygulanmış, korteks kabuğunda ise, genel olarak başarısı kabul görmüş başka bir yöntemin bölütlemesi geçerli olacak şekilde melez bir yöntem geliştirilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Meme MR Görüntülerindeki Yoğunluk Değişimleri: Uzamsal Süzgeçleme</Başlık>
<Özetçe>Duruk alanın benzeşik olmaması, kötü radyo frekansı sarımı birörnekliliği, hasta anatomisi ve konumuna bağlı etkileşimler manyetik rezonans (MR) görüntü yoğunluğunda oluşan gelişigüzel düzensizliklerin temel etmenlerindendir. Görüntü yoğunluğunda oluşabilen bu hatalar tümüyle aynı özellikte olan dokuların görüntülerinin farklı olmasına neden olur ve niceliksel görüntü yorumlarını ve bölütlemeyi zorlaştırır. Hatalar görüntülenen nesneye de bağlı olduğundan yalnızca kalibrasyonla giderilemez. Bu nedenle farklı görüntü işleme yöntemleri geliştirilmiştir. Beyin görüntülerinde doku türünün önceden saptanması göreceli olarak kolay olduğundan bu yöntemlerin çoğu özellikle beyin görüntüleri için uygunlanmıştır. Bu uygulamalarda genelde doku önbilgisi ya da kullanıcı etkileşimi gereklidir. MR mamografide istenmeyen yoğunluk farklılıklarının düzeltilmesi için çeşitli uzaysal süzgeçleme yöntemleri önerilmiştir. Ancak düzeltmenin başarımı için enuygun süzgeçleme ve nesnel değerlendirme henüz yanıtlanamamış bir konudur. Bu çalışmada özellikle MR mamogramlardaki yoğunluk hatalarını düzeltmek için geliştirdiğimiz otomatik bir yöntem tanıtılmaktadır. Yoğunluk hatalarını enaza indirmek için en uygun duruma getirilmiş dördüncü dereceden uzamsal bir alçak-geçiren süzgeç kullanıldı. Yoğunluk düzensizlikleri önce meme dokusunun yağ içeren bölgeleri için kestirildi ve daha sonra da tüm görüntüye uzatıldı. Hedef dokular biçimsel eşikleme ile belirlendi. Kesme genişliği 0.002-0.070 bölgesinde 0.002 aralıklarla yinelenen hesaplamalarla ayarlandı. İşlem yinemeleri sırasında şu üç ölçüt toplanarak düzeltme maliyeti de hesaplandı: 1) uyarlamalı olarak düzeltilen görüntünün entropisi, 2) kestirilen hatanın düzgünlüğü ve 3) düzeltilen görüntü ile ilk görüntü arasındaki fark. Düzeltme maliyetin in en az olduğu en uygun olarak belirlendi. Son düzeltme bu genişlikle yapıldı. Düzeltmenin etkinliğini değerlendirmede daha önce bölütlenen meme dokuları için bulunan değişme katsayısı oranı (CVR) ve entropi oranı (ER) kullanıldı. Önerilen düzeltme yöntemi yirmi hastadan alınan yirmi meme MR görüntüsü üzerinde sınandı. Ortalama süzgeç genişliği 0.044 olarak bulundu. CVR ve ER ölçütleri için ortalama (ve standart sapma), sırasıyla, 0.516 (±0.067) ve 0.919 (±0.030) olarak bulundu. Bulgular önerilen otomatik yöntemin meme MR görüntülerindeki hataları etkin bir biçimde düzelttiğini göstermektedir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PEM Görüntüleme İçin Yapay Sinir Ağları Temelli Bir Pozisyonlama Algoritması></Başlık>
<Özetçe>Bu çalışmanın amacı, sürekli LSO kristali kullanan bir positron emisyon mamografisi (PEM) detektörünün uzamsal çözünürlüğünün ve doğrusallığının yapay sinir ağları temelli bir pozisyonlama algoritması kullanılarak araştırılmasıdır. Özellikle kristal kalınlığının, çözünürlük ve yanlılığa olan etkisi incelenmiştir. Sonuç olarak, yapay sinir ağları tabanlı bir pozisyonlama algoritması kullanılarak, detektör çözünürlüğü ve yanlılık Anger algoritmasına kıyasla tüm kristal kalınlıkları için iyileştirilmiş, çözünürlükten ödün vermeden, PEM detektörün hassasiyetini artıracak kalın bir sintilasyon kristalinin kullanılabileceği görülmüştür.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Beyin MR Görüntülerinin Şekil Elemanları Katılarak Bulanık C-Ortalama Yöntemiyle Kümelenmesi</Başlık>
<Özetçe>Standart FCM (Bulanık C-Ortalaması) algoritması ile kümeleme yapılırken, ilgili elemanın değeri kullanılarak farklı sınıflara ait üyelik değerleri bulunur. Gürültülü imgelerin kümelenmesinde kullanıldığında bu algoritma gürültüye karşı korunmasızdır. Bu çalışmada komşu voksellerin de hesaba katıldığı bir eklenti önerilmiştir. Şekil elemanları olarak tanımlanan değerler, giriş vektörüne ekstra boyut olarak eklenmiş; bu giriş vektörü FCM ile birlikte kullanılmıştır. Sonuçlar beyin MR görüntüsüne ve bu görüntüye eklenen sentetik gürültülü imgelere uygulanmış, başarı oranları ölçülmüştür.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MR ve X-Işınlı Floroskopi Çakıştırma (XFM) Yoğunluk Tabanlı Yaklaşım</Başlık>
<Özetçe>X-Ray Anjiyo bilindiği gibi yüksek çözünürlük ve yenileme hızı sağlamakla birlikte, yumuşak doku kontrastına sahip değildir. MR görüntüleme ise yumuşak doku kontrastı ve 3 boyutlu anatomik görüntü sağlamaktadır. Bu projedeki amacımız MR görüntülerini X-ray görüntülerinin üzerinde üstüne çakıştırmaktır. Çakıştırma için bu farklı iki modalite arasında bölütlemeye gitmeden imgecik yoğunluklarına bağlı bir ortak nokta bulmak ve bu sayede iki modalitenin çakışmasını sağlamaktır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Türkiye’de Biyomedikal Mühendisliğine Geçiş, Klinik Mühendisliği Uygulamaları ve Eğitim Sistemi Entegrasyonu</Başlık>
<Özetçe>Biyomedikal Mühendisliği; teşhis, tedavi, tıbbi araştırma ve laboratuar cihazlarının istenilene uygun bir şekilde tasarlanması, imalatı ve işletilmesinden sorumlu bir mühendislik dalıdır. Biyomedikal Mühendisliğinin sağlık kurumlarında istihdam edilmiş ve tıbbi cihazların satın alınmasından verimli bir şekilde kullanılmasına kadar olan tüm süreçlerini kurgulayan bilim dalına ise Klinik Mühendisliği denir. Bu çalışmada çeşitli üniversitelerce sürdürülen elektrik – elektronik, makina ve biyomedikal mühendisliği eğitimleri ve mezun durumları Elektrik Mühendisleri Odası ve Makina Mühendisleri Odası kayıtlarından incelenerek, ülkemizde biyomedikal mühendislerine olan ihtiyacın gerekliliğine sayısal verilerle değinilmiştir. Ayrıca Klinik Mühendisliği uygulamalarının sağladığı tasarruf ve ülke bütçesine olan katkıları rakamlarla ortaya konmuştur. Eğitimi süreci liseden doktoraya kadar uzanan tümleşik bir biyomedikal mühendisliği eğitimi modeli önerilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>16 Kanallı Manyetik İndüklenme Tomografisinin Çözünürlük ve Kararlılık Analizi</Başlık>
<Özetçe>Manyetik indüklenme tomografisi (MİT) vücudun elektriksel iletkenlik dağılımının geri çatılmasına çalışan düşük çözünürlüklü bir görüntüleme yöntemidir. MİT verici bobinler kullanarak manyetik indükleme yoluyla istenilen bölgede burgaç akımlar yaratır ve bu akımlarının yarattığı ikincil manyetik alan bir dizi alıcı bobin kullanılarak ölçülur. Bu çalışmada, 16 kanallı tipik bir MİT sisteminin çözünürlük ve kararlılık analizi, duyarlılık matrisinin tekil değer ayrışımı temel alınarak gerçekleştirilmiştir. Değişik sinyal gürültü oranlarında sistemin performansı incelenmiştir. Ayrıca, bu çalışmada kullanılan analizlerin ileride en iyi deney tasarımı yöntemlerine bir temel oluşturacağı düşünülmüştür.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAKULA VE OPTİK SİNİR GÖZ HASTALIKLARININ YAPAY SİNİR AĞLARI İLE BELİRLENMESİ</Başlık>
<Özetçe>Yapay Sinir Ağlarının (YSA) kullanılıldığı bu çalışmada, göz hastalıklarının teşhisinede, tıpta uzman kişilere yardımcı olacak bir sistem oluşturulmuştur. Bu amaçla Pattern Elektroretinografi (PERG) işaretlerinin öznitelikleri çıkartılarak üç katlı bir YSA sistemi ile sınıflandırma gerçekleştirilmiştir. Bu yapının diğer yöntemlere göre en önemli avantajı PERG işaretlerinden elde edilen çok az veri ile aynı tanıyı koymaktır. Çalışmada kullanılan PERG işaretleri üç sınıfa ayrılmıştır; normal, optik sinir hastalıkları ve makuler rahatsızlıklar. Sınıflandırma işlemi sonunda yüksek bir başarı elde edilmiştir. YSA nın çok katlı perseptron (ÇKP) ağ yapısı Levenberg Marquardt öğrenme algoritması kullanılarak eğitilmiştir. Sınıflandırmada, her bir grup için eğitim işleminde onar adet ve test işleminde de beşer adet PERG işareti kullanılmıştır. Bu çalışmada PERG için yeni yapılar oluşturmak yerine, göze ait elektrofizyolojik devrelerin bir yazılım ile birleştirildiği komplimenter bir sistem sunulmaktadır. YSA destekli bu yöntem tıpta uzman kişilere teşhisteki tereddütleri kaldırmak için yardımcı olacaktır.</Özetçe>
<Anahtar>Pattern Elektroretinografi, Göz Hastalıkları, Yapay Sinir Ağları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>YAPAY SİNİR AĞLARI İLE HEPATİT HASTALIĞI TEŞHİSİ</Başlık>
<Özetçe>Tıbbi teşhislerde yapay sinir ağları günümüzde oldukça önemli bir yöntem haline gelmiştir. Bu çalışmada hepatit hastalığı teşhisi için farklı sinir ağı yapıları ve algoritmaları kullanılmıştır. Her ağ yapısı ve algoritması için doğru teşhis oranı bulunarak bu tür problemlerde ne tür bir sinir ağı modeli kullanılması gerektiği belirlenmiştir. Karşılaştırmada kullanılan sinir ağı yapıları ileri beslemeli ağlar olan çok katmanlı algılayıcı, radyal temelli fonksiyonlu ağlar ve genelleştirilmiş regresyonlu ağ yapılarıdır.</Özetçe>
<Anahtar>Yapay sinir ağları, hepatit, tıbbi teşhis</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SİNİRSEL AĞ TABANLI EKG ÇÖZÜMLEME SİSTEMİ</Başlık>
<Özetçe>Elektrokardiogram (EKG) sinyalleri kalp ile ilgili bilgiler taşımaktadır. P, QRS, T dalga şekli ve R-R arasındaki zaman aralığı kalp rahatsızlıkları hakkında bir çok bilgi vermektedirler. EKG sinyalleri sürekli bir uzman tarafından incelenemeyebilir. Bu nedenle kalple ilgili rahatsızlıkların tanısı ve verilerin incelenmesi için bilgisayarlı sistemler kullanılmaktadır. Bu makale, kalp rahatsızlıklarının tanısında Yapay Sinir Ağları (YSA) kullanımını önermektedir. Kalp atım periyodu YSA için temel sinyal olarak kullanılmaktadır. Bu parametre aynı zamanda kalp ritmiyle beraber düzensiz atım hakkında bilgi edinmemizi de sağlamaktadır. Uygulanan EKG verilerinde İleri Beslemeli Geriye Yayılımlı YSA’da 90% oranında doğru sonuç elde edilmiştir. Çalışmada kullanılan örnekler, MIT-BIH [1] veritabanından alınmıştır. Kullanılan sinyallerin örnekleme frekansı 360 Hz dir.</Özetçe>
<Anahtar>EKG, Yapay Sinir Ağları, kalp rahatsızlıkları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EŞ GERİLİM YANSITMALI MANYETİK REZONANS-ELEKTRİKSEL EMPEDANS TOMOGRAFİSİNİN (MR-EIT) DENEYSEL GERÇEKLENMESİ</Başlık>
<Özetçe>Bu çalışmada, yüksek çözünürlüklü gerçek iletkenlik görüntüleme için yeni bir görüntüleme yöntemi önerilmektedir. Bu özgün teknikte, elektriksel empdedans tomografisi (EIT) ve manyetik rezonans görüntüleme (MRI) birlikte kullanılmaktadır. Yüzey gerilim ölçümleri EIT, akım yoğunluğu dağılımı Magnetik Rezonans Akım Yoğunluğu Görüntüleme (MRCDI) teknikleri kullanılarak gerçekleştirilir. MR-EIT tekniğinde 0.15 Tesla METU-MRI sistemi kullanılmakta ve MRCDI için Doğru Akım (DC) injeksiyon yöntemi benimsenmektedir. İletkenlik oluşturmak için geliştirilen ve uygulanan hızlı ve döngüsel olmayan yeniden görüntüleme (reconstruction) algoritması eş gerilim eğrilerinin, akım vektörlerine dik olduğu gerçeğine dayanmaktadır. Önerilen teknik iletken ve yalıtkan cisimler kullanılarak deneysel olarak sınanmış ve sonuçlar sunulmuştur. Sonuçlar önerilen yöntemin yüksek çözünürlük ve gerçek iletkenlik değerli, iletkenlik görüntüleme için kullanılabileceğini göstermektedir.</Özetçe>
<Anahtar>Manyetik rezonans görüntüleme, akım yoğunluğu görüntüleme, elektriksel empedans tomografisi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MANYETİK İŞARETLEMELİ KALP MR GÖRÜNTÜLENMESİNDE SOL KARINCIK BÖLGESİNİN OTOMATİK HAREKET ANALİZİ</Başlık>
<Özetçe>Bu çalışmada, özel bir teknik olan manyetik isaretlemeli MR görüntülerinde kalbin detaylı hareketini otomatik olarak incelemek için bir analiz yöntemi sunulmaktadır. Bu yöntemde ilk olarak, MR cihazından elde edilen karmaşık değerli görüntülerden kalbin sol karıncık kısmının denetlenmemiş (unsupervised) ayrıştırılması (segmentasyonu) yapılmıştır. Daha sonra dokunun üzerinde geçici manyetik işaretler (taglar) bulunmakta ve son olarak dokunun hareketi matematiksel olarak ifade edilmektedir. Bu işaretlerin kalp kasılırken gözlemlenen hareketi, kalbin fonksiyonel özellikleri hakkında niteliksel ve niceliksel çok yararlı bilgiler verir ve mekanik fonksiyonunun invazif olmayan analizini yapmamızı sağlar. Ancak belirli bir tag noktasında ölçülen yerdeğiştirme o noktanın tag zamanından o zamana kadar gecen hareketinin yalnızca tek yönlü bir bileşenini göstermektedir. Kalbin hareketinin bir bütün olarak izlenebilmesi için bu verinin, diğer ortogonal tag grupları ve bütün zaman görüntülerindeki ile birlikte incelenmesi gerekir. Bu çalışmada, MATLAB programlama ortamında, kalp MR görüntülemenin tam otomatik sol karıncık ayrıştırılması gerçekleştirilmiş ve iki boyutlu olarak hareket analizi yapılmıştır. Bir sonraki aşamada verilerden dairesel ve düzlemsel Lagrange kasılma değerleri, zamana bağlı fonksiyonu olarak hesap edilecektir. Elde edilen veriler kasılma analizinin gerçeklenmesinde kullanılacak ve böylece program günlük kullanıma hazır hale gelecek şekilde geliştirilecektir.</Özetçe>
<Anahtar>manyetik işaretlemeli kalp MRG, kalbin hareket analizi, HARP, sol karıncık</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TOPLARDAMAR GAZ KABARCIKLARININ DOPPLER ULTRASON SESLERİ İLE YAKALANMASI</Başlık>
<Özetçe>Beyin ve boyun ameliyatlarında, sualtı veya yüksek irtifa gibi ortam basıncının büyük ölçüde değiştiği durumlarda "Toplardamar Gaz Embolisi (TGE)" oluşma tehlikesi vardır. Oluşan kabarcıklar, içinde bulundukları kan ile beraber dolaşım sistemi içerisinde dolaşmaya başlar. Önce kalbin sağ kulakçığında toplanırlar. Buradan sağ karıncığa inen kan oksijen değişimi için akciğerlere gönderilir. Kabarcıkların akciğerlerde süzülme şansı vardır. Ancak, akciğerlerin süzme kapasitesi aşılırsa veya kabin sağ tarafı ile sol tarafı arasında bir geçiş varsa, gaz kabarcıkları kalbin sol tarafına ulaşırlar. Bu kabarcıklar sol karıncıktan vücudun her bölgesine kan vasıtasıyla gönderilirler. Eğer bu kabarcıklar merkezi sinir sistemine veya beyne ulaşırsa, damarlarda tıkanma tehlikesi oldukça yüksektir. Bu durum çok büyük bir tehlike taşır. Bu nedenle toplardamar içerisindeki kabarcıkların tespiti önem kazanmaktadır. Gaz kabarcıkları Doppler ultrason sesleri ile işitsel olarak belirlenebilir. Ancak bu öznel ve yorucu bir ayrımsama işlemi gerektirip ameliyatlarda uygulanabilmesi pratik değildir. Bu çalışmada kabarcıkların otomatik sezimi için Doppler ultrason ses kayıtları bilgisayar ortamında sayısal süzgeçlerle incelendi. Bunun sonucunda yüksek sıklık (frekans) değerlerinde embolik sinyallerin arka plandaki etkinlikten daha net olarak ayrıştığı saptandı. Sonuç olarak 4500 – 8000 Hz band aralığında embolik sinyallerin belirgin bir şekilde ayrımsandığı saptandı. Yine doğrusal olmayan “Teager Enerji Operatörü” kullanılarak kabacık sinyallerinin arka plan sinyallerinden daha iyi ayrışması sağlandı. Doppler seslerinin kaydı, sayısallaştırılması, çözümlemesi ve sonuçların gösterilmesi farklı araçlar ile yapılmış idi. Bu işlemleri tek bir yazılım ile birleştirmek amacı ile kolay kullanılabilen ve fonksiyonel bir “Kullanıcı Arabirimi” hazırlardı.</Özetçe>
<Anahtar>Doppler ultrason sesi, hava kabarcığı, Teager enerji operatörü</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAMMOGRAFİK GÖRÜNTÜLERİN HİZALANMASI ve ANORMAL MEME DOKUSU TESPİTİ</Başlık>
<Özetçe>Tek mammografi filminden anormalliklerin güvenilir bir şekilde saptanması oldukça zordur; bu nedenle genellikle izlenen yol mammogram çiftlerinin karşılaştırılmasıdır. Hastanın önceki tarihlerde çekilmiş mammogramları da varsa, radyologlar belirgin farklıkları göz önünde bulundurarak anormallikleri saptamak için yeni ile eski filmleri karşılaştırırlar. Bu karşılaştırmadan doğru sonuç alınması radyoloğun deneyimi çok bağlıdır. Bu çalışmada, daha yüksek saptama doğruluğu için, otomatik mammogram karşılaştırma yöntemi önerilmektedir. Bu yöntem, çeperlerin belirlenmesi, hizalama ve sayısal çıkartma adımlarını içermektedir. Meme çeperi yoğunluk histogramı kullanılarak bir eşik değerinin seçilmesi, sayısal mammogramlara uygun bir morfolojik işlem uygulanmasıyla olukça iyi bir yaklaşıklıkla elde edilebilmektedir. Daha sonra, her bir mammogramdan elde edilen pikseller, kaynak ve hedef nokta kümelerinin oluşturulması için kullanılmaktadır. Bu kümelerin eşlenmesi, Öklid uzaklık dönüşümü temelli yüzey-tabanlı çakıştırma yöntemi kullanılarak gerçekleştirilmektedir. Bir ilgin (affine) dönüşüm matrisi yardımıyla mammogramdaki her nokta dönüştürülüp yeniden düzenlenmekte ve deforme olmamış yeni bir görüntü elde edilmektedir. Görüntü deformasyonun kaldırılmasından sonra, fark görüntüsü, görüntü çıkarımı yöntemiyle oluşturulmaktadır. Bu son görüntü -varsa- anormal meme dokusu oluşumunu gösteren geniş yoğunluk farklarına sahip bölgeleri içerecektedir.</Özetçe>
<Anahtar>Sayısal Mammografi, Mammografik Görüntü Hizalaması, Anormal Meme Dokusu Tespiti</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TIPTA GÖRÜNTÜLEME TEKNİKLERİNİN RAPORLANMASINDA FORMÜLATİF YAKLAŞIM</Başlık>
<Özetçe>Tıpta tanı amaçlı olarak yapılan görüntüleme testlerinin raporlarının hemen hepsi görülebilir lezyonların ve anatominin anlatım tekniği ile tarifine dayalıdır. Ancak, anlatım veya düz metin şeklindeki veri çıktısının, raporu yazan ve okuyan için bir çok dezavantajı mevcuttur ve bilgisayar ortamında işlenmeye de pek uygun değildir. Bu makalede, her türlü görüntüleme tekniğinin raporlanması için kullanılabilecek yeni bir yöntem sunulmaktadır. “Segmental Kodlama Sistemi” (SKS) olarak adlandırılan bu yöntem, ilgili görüntüleme testi ile elde edilebilecek her bir veriyi birbirini takip eden özel formüllerle sunmaktadır. Formüller rakam, harf, işaret ve semboller kullanılarak üretilmektedir. Tipik bir formül birbirlerinden “:” ile ayrılmış dört farklı alandan oluşmaktadır. Birinci kısımda sunulması istenen her bir veri (kondisyon) bir kısaltma ve sıra numarası ile simgelenir. İkinci alanda bu veri veya bilginin hangi konu veya anatomik bölge ile ilgili olduğu yazılır. Üçüncü alanda bu kondisyonla ilgili skor veya koordinat bilgileri verilir. Skor bilgisi seçilen kondisyonun özelliğine göre bir ölçüm değeri, derecelendirme veya tanımlayıcı bir ifade olabilir. Görüntüleme teknikleri için çok önemli olan koordinat bilgileri ise bir çeşit haritalama sisteminin kullanılması sayesinde verilmektedir. Bu haritalama sistemi ve bazı anahtarlar kullanılarak kesin lokasyon verilebilmektedir. Dördüncü alana kondisyonla ilgili diğer destekleyici bilgiler yazılır. SKS ile verilen rapor çıktısı, bilgileri sistematik ve daha yoğun, açık ve anlaşılır bir formatta sunmaktadır. Aynı zamanda verilerin bilgisayar ortamında saklanması ve her türlü araştırma ve istatistik çalışma için işlenmesi açısından büyük avantajlar içermektedir.</Özetçe>
<Anahtar>Görüntüleme, formülasyon, kodlama, raporlama, tıp, teşhis</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BİYOLOJİK DOKU İLETKENLİKLERİNİN DOKUNMASIZ YÖNTEMLERLE GÖRÜNTÜLENMESİ</Başlık>
<Özetçe>Biyolojik dokuların elektriksel iletkenliklerinin görüntülenmesi amacıyla bir veri toplama sistemi hazırlanmıştır. Bu sistemde dokulara manyetik alan uygulanmakta ve doku içerisinde indüklenen akımların oluşturduğu manyetik alanlar ölçülmektedir. Manyetik olarak eşleştirilmiş (coupled) iki sargı bobini görüntülenmek istenen cisim üzerinde, hazırlanmış yazılım tarafından kontrol edilen tarama sistemi sayesinde 2 boyutta (2D) tarama işlemi yapmaktadır. (Faza) Kilitlenmiş Yükseltici kullanılarak elde edilen ölçümlerin kolaylıkla incelenmesi için Veri Gözlemleyici 1.0 adlı arayüz yazılımı hazırlanmıştır.</Özetçe>
<Anahtar>Elektriksel iletkenlik, manyetik indükleme, medikal görüntüleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EĞİTİM AMAÇLI SANAL GAMA KAMERA</Başlık>
<Özetçe>Nükleer tıp, vücut görüntülenmesi ve hastalıkların tedavisinde güvenli, acısız ve ekonomik teknikler kullanan bir uzmanlık alanıdır. Nükleer tıpta, hastalığın teşhis ve tedavisi için çok küçük miktarlarda radyoaktif materyal veya radyofarmasetikaller kullanılır. Nükleer tıpta kullanılan radyofarmasetikaller, özel tip kameralar (gama veya PET kameraları) tarafından dışarıdan izlenebilecek gama ışınları yayarlar. Bu kameralar bilgisayarlarla birlikte çalışarak vücudun görüntülenen bölümüyle ilgili veri sağlayacak görüntü oluşturmak için kullanılırlar. Son yıllarda nükleer tıp aygıtlarındaki ve bilgisayar sistemlerindeki gelişmeler Monte Carlo yöntemi kullanılarak simülasyonun nükleer tıp görüntülemedeki önemini arttırmıştır. Yöntem, bilgisayar kodları kullanılarak deterministik yöntemlerle modellenemeyecek veya deneysel ölçümlerin yapılmasının uygulanamaz olduğu kompleks problemlerin çözümünde çok kullanışlıdır. Nükleer tıpta Monte Carlo yönteminin bazı  uygulamaları şunlardır; Dedektör modellemesi, Görüntüleme sistemleri ve kolimatör tasarımı, görüntü rekonstrüksiyon algoritmaları, atenüasyon ve saçılma düzeltme teknikleri, farmakokinetik modelleme. Bu çalışmada yapılmak istenen mevcut olan Monte Carlo yöntemi temel alınarak yazılmış bilgisayar kodları kullanılarak eğitim amaçlı gama kamera simülasyonu gerçekleştirebilecek bir arayüzün tasarlanmasıdır. Bu sayede çeşitli parametrelerin oluşturulan görüntü üzerindeki etkisi simüle edilebilecektir.</Özetçe>
<Anahtar>Nükleer tıp, Monte Carlo yöntemi, Gama Kamera</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SİNİR MÜHENDİSLİĞİ: PARKİNSON HASTALIKLI DENEKLERDE VÜCUT HAREKETİNİN DİNAMİĞİ</Başlık>
<Özetçe>Sinir mühendisliği, sinir sistemlerinin örgütlenme ilkelerini, biyolojisinin temel mekanizmalarını anlamak, davranış dinamiğini ve doğadaki sinir sitemlerinin karmaşıklığını incelemek için yeni ortaya çıkan bir bilgi dalıdır. Elektronik ve fotonik teknolojiler dahil, tüm mühendislik dallarını, bilgisayar, temel bilimler, fizik, kimya ve matematik dallarını moleküler, hücresel, kavramaya ilişkin bilimler, sistem bilimleri ve davranış sinirbilimleri ile bütünleştirir. Bu nedenle sinir mühendisliği sinirsel işlev bozukluğu ile ilgili sorunların duyu ve motor bilgilerin betimlenmesi, kas-sinir sisteminin elektrikle uyarılması, kasın çalışmasının ve hareketinin denetlenmesi, karmaşık sinir sistemlerinin temelindeki mekanizmaları anlamak üzere canlandırılması, çözümlenmesi, kokleanın elektrikle uyarılması, deneysel araştırmalar için özgün elektronik ve fotonik cihazların geliştirilmesi, benzetim çalışmaları, zayıflayan duyu ve motor sistemlerini ve işlevlerini eski durumuna getirmek için insan-makine arayüz sistemlerinin, yapay görme duyargalarının, sinir protezlerinin tasarımı, geliştirilmesi dahil birçok temel ve klinik yönü ile ilgilenir. Bu sunumda Dartmouth Sinir Mühendisliği ve Bilişim Laboratuarında sürmekte olan araştırma etkinliklerini kısaca özetleyip tanıtacağız. Yaşlı deneklerin ve Parkinson hastalarının yürüyüş biçimlerini değerlendirmek üzere bir koridorda yürürken oluşan ivme sinyallerinin fraktal çözümleme yöntemi ile sınıflandırılmasını tartışacağız.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SİNİR HÜCRERİNIİN TEK-BÖLMELİ MODELİNİN BENZETİMİ İÇİN BİR BİLGİSAYAR YAZILIMI</Başlık>
<Özetçe>Bu bildiride, sinir hücrelerinin tek-bölmeli modelinin benzetimi için geliştirilmiş olan bir bilgisayar yazılımı, Yalzer, tanıtılmaktadır. Yazılım kullanılarak gerilim-kapılı iyon kanallarına sahip uyarılabilir zarlar modellenebilmekte; akım-kenetleme, gerilim-kenetleme ve sinaptik aktivasyon deneylerinin benzetimi yapılabilmektedir. Program, kullanıcının iyon kanal sayısını belirlemesine ve kanalların hız işlevlerini tanımlamasına izin vermektedir. Hız işlevleri bilinmiyorsa, program, kullanıcının sürekli hal ve zaman sabiti işlevlerini ayarlamasına imkan tanımaktadır. İyon kanal kapısı ve zar potansiyeli dinamiğini tanımlamak için kullanılan birinci-dereceden türevsel denklemler değişken zaman adımlarına sahip ileri yönlü Euler veya üstel Euler tümlev yöntemleri kullanılarak çözülmektedir. Benzetimin çıktıları esnek data kullanımına izin verecek şekilde tablo şablonu üzerinde gösterilmekte ve grafik olarak görüntülenebilmektedir.</Özetçe>
<Anahtar>Sinir hücresi modelleme, bilgisayar yazılımı, gerilim-kapılı iyon kanalları, uyarılabilir zarlar, sinaps.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HÜCRE ZARINDA BULUNAN GERİLİM-KAPILI İYON KANALLARININ DİNAMİĞİNİN YOL OLASILIK YÖNTEMİ KULLANILARAK MODELLENMESİ</Başlık>
<Özetçe>Bu çalışmada, uyarılabilir hücre zarlarındaki gerilim-kapılı iyon kanallarının dinamiği, dengesiz istatistik fiziğin yol olasılık yöntemi kullanılarak formüle edilmekte, ve sistemin sürekli veya denge durumlara yaklaşması sunulmaktadır. Tek parçacıklı, etkileşmeyen iki-durumlu model için, birinci-dereceden hız denklemi veya dinamik denklem, ayrıntılı denge ilişkisini sağlayan yol olasılık hız katsayıları kullanılarak türetilmektedir. Hız denkleminin çözümleri mürekkep balığı aksonunda bulunan sodyum kanallarının bilinen parametreleri kullanılarak kanal aktivasyonunun gevşeme eğrileri ile ifade edilmektedir. Aktivasyonun gevşemiş değerleri sürekli-hal durumu ile karşılaştırılmakta ve çok iyi bir uyum bulunduğu gösterilmektedir.</Özetçe>
<Anahtar>Gerilim-kapılı iyon kanalı, yol olasılık Yöntemi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BEYNİN ENERJİ METABOLİZMASININ DAMAR-SİNİR BİRLEŞİMİ İLE MODELLENMESİ</Başlık>
<Özetçe>Bu bildiride, insan beyninin ön lobunda gerçekleşen biyokimyasal olayların, MATLAB (ver 6.0 Rel 12) ortamında matematiksel modelinin geliştirilmesi, incelenmesi ve bunların hastalıklı durumlarda damar-sinir birleşimi üzerine etkilerinin incelenmesi ele alınmıştır. Geliştirilen yazılım hem doğrusal hem de doğrusal olmayan denklemleri MATLAB ortamındaki ‘ode15s solver’ aracılığıyla çözmektedir. Kullanıcı dostu bir arayüz sistemdeki parametreleri değiştirmeye ve biyokimyasal sistemdeki değişiklikleri gözlemlemeye olanak sağlamaktadır.</Özetçe>
<Anahtar>damar-sinir birleşimi, MATLAB, biyokimyasal sistem.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ELEKTRO-MANYETİK KAYNAK GÖRÜNTÜLEMİ İLERİ PROBLEMİNDE GERÇEKÇİ KAFA MODELLERİ ve İLETKENLİĞE DUYARLILIK ANALİZİ</Başlık>
<Özetçe>Bu çalışmada, elektro-manyetik kaynak görüntülemenin (EMKG) ileri probleminin çözümü için gerçekçi kafa modelleri oluşturmaya yönelik yöntemler geliştirilmiştir. İleri problemin çözümü için Sınır Elemanı Yöntemi (SEY) kullanılmıştır. Dokuların iletkenlik dağılımlarının ileri problem çözümlerine etkisi incelenmiştir. Kafa derisi, kafatası, gri madde (GM), beyaz madde (BM), beyin omurilik sıvısı (BOS) ve gözler çoklu MR görüntüleri kullanılarak bölütlenmiştir ve bunlara karşılık gelen yüzeylere ağ yapıları oturtulmuştur. Göz dokularını modele ekleyebilmek için kesişen ağ yapıları oluşturulmuştur. Göz dokusunun iletkenliğinin ileri problem çözümlerine etkisi incelenmiştir. Gözleri içeren ve içermeyen kafa modellerinde elektrik alan ve manyetik alan çözülmüş ve iki model için çözümlerdeki farklar Göreceli Fark Ölçüsü (GFÖ) ile değerlendirilmiştir. Dipol gözlere yaklaştıkça GFÖ değerinin arttığı gözlenmiştir. Göz iletkenliğinin 0.5S/m iken, gözlerden 1.4cm uzaklıkta dik yönde bir dipol için GFÖ %17 olarak hesaplanmıştır.</Özetçe>
<Anahtar>SEY, EMKG, ileri problem, bölütleme, kesişen ağ yapıları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MODELLEME İLE FIBROBLAST BÜYÜME FAKTÖRÜ (FGF) İŞARET İLETİ YOLUNDA SMP PROTEİNİN ETKİSİNİN İNCELENMESİ</Başlık>
<Özetçe>Genetik biliminin çok hızlı gelişmesinin sonucu olarak insanda ve diğer pek çok canlıdaki proteinlerin ve genetik malzemelerin yapısını öğrendik. Şimdi karşımızdaki sorun bunların nasıl çalıştığını bulmak. Bilgisayar modelleri bu sorunun cevabını ararken en büyük yardımcılarımızdan biri. Bu çalışmada Fibroblast Büyüme Faktörünün (FGF) işaret ileti yolunu modellemeye çalıştık. Çalışmamızda PC12 hücrelerini esas aldık. Bu işaret ileti yolunda hücre iki farklı cevap üretebilmektedir: uzatmalı veya geçici MAPK etkinleşmesi. Biz buna laboratuvar çalışmalarında bulduğumuz bir proteinin sebep olduğunu düşünmekteyiz. Bu proteinin nasıl çalıştığını ve FGF yolunun yapısını ve kinetiklerini daha iyi anlayabilmek için bu modeli kullandık.</Özetçe>
<Anahtar>FGF, Modelleme, Sinyal ileti yolu</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAYA HÜCRESİNDE GLİKOLİZ VE GLİKOLİTİK SALINIMLARIN MODELLENMESİ</Başlık>
<Özetçe>Canlıların en temel metabolik işlemlerinden biri glikoz metabolizmasıdır. Glikoliz sonucu, hayatlarını devam ettirmek için kullandıkları enerjiyi ürettikleri gibi, endüstride kullanılan örneğin alkol gibi yan ürünleri de elde etmektedirler. Bu sebeple glikolizin mekanizmasını anlamak hem bilimsel hem de sanayi için büyük önem taşımaktadır. Ancak tüm araştırmalara rağmen glikoz metabolizmasında hala deneysel tekniklerin erişemediği ve cevabını bulamadığı aşamalar bulunmaktadır. Biyobilişim yaklaşımlar, deneysel olarak açıklanamayan bazı aşamaların bilgisayar ortamında aydınlatılması amacıyla son yıllarda büyük rağbet görmektedir (in siliko biyoloji). Bu makalede, bira mayası hücresinde gerçekleşen glikoliz ve glikolitik salınımların modellenmesi sunulmaktadır. Bu modelleme için biyokimyasal reaksiyonları matematiksel olarak ifade etmeye yarayan ve Windows ortamında çalışabilen bir program olan Gepasi 3.0 kullanılmıştır.</Özetçe>
<Anahtar>glycolysis, saccharomyces cerevisiae in silico Modeling</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>YAPAY KALBİN DOLAŞIM SİSTEMİ DINAMİĞİ ÜZERİNE ETKİLERİNİN ÇÖZÜMLENMESİ</Başlık>
<Özetçe>Bu çalışmada, yazında dolaşım sisteminin uzun dönemli düzenleme mekanizmalarını içeren modeller, yapay kalp uygulamaları ve konjestif kalp yetmezliğinde karşılaşılan fizyopatolojik mekanizmalarla kıyaslanarak kavramsal bir model geliştirilmiştir. Önerilen modelin niteliksel olarak başarılı olduğu, klinik ve deneysel bulgularla yapılan kıyaslamalar yardımıyla gösterilmiştir.</Özetçe>
<Anahtar>dolaşım sistemi regülasyonu, konjestif kalp yetmezliği, yapay kalp</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>e-HESTIA: HABERLEŞME VE BİLGİ TABANLI UYGULAMALARLA TASARLANMIŞ e-SAĞLIK SİSTEMİ</Başlık>
<Özetçe>Avrupa Birliği, bilimsel araştırma ve teknolojik gelişme kapasitesini güçlendirmek, bu yolla ekonomik ve sosyal gelişme sağlamak üzere 1984 yılından bu yana beş yıllık Çerçeve Programları uygulamaktadır. Çerçeve Programları, üye ülkelerin katma değer vergisi yoluyla yaptıkları katkılar yanı sıra, ortaklık anlaşması imzalamış ülkelerin gayri safi milli hasılaları oranında ödedikleri katılım paylarından oluşan bir kaynağı kullanmaktadır. Çerçeve Programlarının altıncısının başlatıldığı bu yıl üç ana parça belirlenmiştir. Bunlardan birincisi; Avrupa araştırmalarını odaklamak ve entegre etmektir. Bu amacı gerçekleştirmek üzere tanımlanmış enstrümanlardan biride, uzun vadeli hedefler ve kalıcı araştırma kapasitesi için, kurumlar arası entegrasyon kurulması olarak ifade edilen Mükemmeliyet Ağları (Network of Excellence-NoE) dır. Bu bildiride Mükemmeliyet Ağları kapsamında gerçekleştirmeye çalışacağımız e-Sağlık projemiz hakkında bilgi vererek, ülkemiz araştırmacılarının AB desteğinden faydalanmayı düşünecekleri geniş kapsamlı projeleri için çalışmalarına rehber olabilmek istiyoruz. Günümüzde kişisel görüntüleme tamamıyla keşfedilmiş bir alan değildir. Şimdiye kadar, herhangi bir hastanın görüntülenmesi oldukça sınırlayıcı yöntemlerle (invasive algılayıcılar, makineye bağlı kablolar, veri elde etmek için ağır cihazlar gibi) gerçekleştirilmiştir. Çoğu zaman bu işlemler özel mekanlarda yapılmak zorundadır. Teknolojideki gelişmelere bağlı olarak, bazı hastalıklar veya patoloji sonucu izlenmesi gerekli olan bir hasta sağlık durumunun takip edilebilmesi için, durumunda bir rahatlama olsa bile eğer patoloji onu ciddi biçimde etkiliyorsa sürekli gözlem altında tutulabilir. Hasta izlemedeki bu gelişme küçük ve giyilebilir cihazların kullanımı ile invasive olmayan ve hareket özgürlüğü tanıyan, aynı anda her yerden ulaşılabilen, bir gerek duyulduğu anda tıp merkezleri ile haberleşmeyi sağlayacak yeni bilgi iletim tekniklerini kullanan “şeffaf” bir yolla gerçekleştirilebilir. Bu gerçek aynı zamanda özürlü kişilerin hastanede olmaksızın tıp merkezleri ile daha iyi iletişim içerisinde bulunmalarına da imkan tanıyacaktır.</Özetçe>
<Anahtar>Kişisel görüntüleme, FP6, mükemmeliyet ağları, e-sağlık</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MELANİN BİYOSENTEZİNİN MATEMATİKSEL MODELLENMESİ</Başlık>
<Özetçe>Bu makalede UV (ultraviole) ışınlarına karşı insan vücudunun oluşturduğu melaninin hücre içindeki metabolik ve genetik yolları incelenmiştir. İlk olarak Melanin sentezleyen metabolik ve genetik parametreler ve reaksiyonlar belirlenmiş, bunlara göre oluşturulan metabolik ve genetik yollar arasında bağlantı kurulmuştur. Belirlenen model doğrultusunda bilgisayar ortamında benzetimler yapılıp, parametrelerin derişimi ve reaksiyonların hızları gözlemlenmiştir.</Özetçe>
<Anahtar>UV, melanin, metabolic yol</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ÇOKLU POLİMERAZ ZİNCİR TEPKİMESİ İÇİN PRİMER ANALİZ PROGRAMI</Başlık>
<Özetçe>Biyobilişim alanı, biyolojik bilimlerin ürettiği verileri analiz etmek üzere ortaya çıkmıştır ve özellikle İnsan Genom Projesi’nin başlangıcından bu yana DNA ve protein dizilerinin analizlerinde oldukça yaygın olarak kullanılmaktadır. DNA analizlerinden Kary Mullis’in geliştirdiği Polimeraz Zincir Tepkimesi (PZT) 1988’den bu yana genetik analiz ve mühendislik tekniklerinin ilerlemesine yön vermiştir. Temel olarak DNA replikasyonunun tüp içerisinde tekrarlanması olan PZT, DNA replikasyonundan farklı olarak DNA’nın yalnızca hedeflenen dizisini milyonlarca kez çoğaltır. Bu hedefleme ise primer olarak da adlandırılan kısa sentetik oligonükleotitler sayesinde gerçekleşir. Primerlerin tasarımı, çoğaltılması arzu edilen bölgenin özelliklerine bağlıdır ve biyobilişim hem tasarım hem de analiz aşamalarında araştırmalar için zaman tasarrufu sağlamaktadır. PZT tepkimesi sırasında 1) DNA çifte sarmalındaki Hidrojen bağlarının yüksek sıcaklık (950C) ile bozunup DNA iplikçiklerinin ayrılması, 2) daha sonra düşük sıcaklıkta (45-650C) şablon DNA iplikçiğinin primerlere bağlanması ve 3) polimeraz tepkimesi (70-720C) döngüsü n=25-45 kez tekrar edilmesi sonrasında her şablondan 2n adet kopya elde edilir. PZT’nin verimli olabilmesi için kritik aşama primer bağlanma sıcaklığının tespitidir. Primerlerin bağlanma sıcaklığı, bu oligonükleotidde bulunan bazlar ve bu bazların oluşturabilecekleri Hidrojen bağları ile orantılı olan Erime Sıcaklığı’ndan in silico ortamda kolaylıkla hesaplanabilir. İnternet ortamında pek çok program, verilen bir primer dizisinden Erime Sıcaklığı hesabına yöneliktir. Ancak genetik analizlerde hem hız hem de güvenilirlik açısından aynı tepkime sırasında birden fazla bölge çoğaltılabilmektedir. Bu durumda, her bir bölge için kullanılacak - biri ileri biri geri olmak üzere – primer çiftlerinin optimal Erime ve Bağlanma Sıcaklıklarını hesaplamak, ürünlerin kalitesi açısından son derece önemlidir. Bu çalışmada, çoklu PZT uygulamalarında primer seçimini kolaylaştırmak için tasarlanmış bir bilgisayar programı (smartPrimer) tanıtılmaktadır. JavaScript ile yazılmakta olan bu program, mevcut algoritmalarda bulunan çeşitli özelliklerin (kullanıcının sağladığı primerlerin boyunun, GC oranının, moleküler ağırlıklarının ve Erime Sıcaklıklarının hesaplanması gibi) üzerine, çoklu PZT tepkimelerinde kullanıcının reaksiyonu için tüm primerlerin en optimal çalışabileceği Bağlanma Sıcaklığını ve hedeflenen tepkimeler için en uygun primer çiftlerini öneren bir algoritma hedeflemektedir. Daha önce yapılmamış olan bu biyobilişimsel yaklaşımın, özellikle insan genetiği çalışmaların ağırlıklı olduğu Türkiye’de geniş kullanım alanı bulacağına inanılmaktadır.</Özetçe>
<Anahtar>DNA, çoklu PZT, primer, erime sıcaklığı, biyobilişim, JavaScript.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ATLAS-GÜDÜMLÜ SİNİRCERRAHİSİ</Başlık>
<Özetçe>Bu çalışmada, sinir cerrahisinde anatomik hedeflerin koordinatlarının ameliyat öncesi belirlenmesinde kullanılacak veriişler (computer) destekli yordam tanıtılmaktadır. Yordam , Schaltenbrand-Wahren (SW) beyin atlasının belli bir hasta anatomisine uyacak biçimde bozulmasına dayanır. Koronal beyin atlas dilimleri, hastanın görüntü verisi üzerindeki orta-sagital düzleme yerleştirilir. Hasta gürüntü verisi üzerinde fidüsel işaretlemler olmalıdır. Herhangi bir hastanın orta-sagital görüntü düzlemi üzerinde bulunan Anterior commissure (AC) ve posterior commissure (PC) noktaları işaretlenerek, koronal atlas dilimleri yerlerine konur. Sonuç olarak, koronal atlas dilimleri karşı geldikleri coronal hasta görüntüleri ile bağdaştırılır. Analog parseltaşları (landmark) hem hasta görüntüleri hem de beyin atlasında seçilmelidir. Son adımda beyin atlas dilimi şeklen bozulur ve hedef bölgesi üzerine yerleştirilir. Beyin atlas görüntüleri anatomik ve işlevsel bilgiyi bir arada taşır. Sonuç olarak atlas görüntülerinin işlevsel bölgelerinin, ameliyat için seçilen hedef bölge işlevlerine göre hasta görüntüleri üzerine yerleştirilmesi imkanına sahip oluruz. Böylece Parksinson hastalığı (PH) gibi işlevsel bozukluklar daha etkin biçimde tedavi edilebilir.</Özetçe>
<Anahtar>Sinir cerrahisi, beyinde anatomik hedef Yerleştirilmesi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>X-IŞINLI GÖRÜNTÜLEME FİZİĞİ EĞİTİMİ İÇİN JAVA/FLASH TABANLI BENZETİM ARABİRİM TASARIMI</Başlık>
<Özetçe>X-ışınlı görüntüleme eğitimi için X-ışınının madde ile etkileşiminin hangi koşullar altında nasıl oluştuğunu bilmek çok önemlidir. Bu çalışmada, konunun daha iyi kavranabilmesi için JAVA/FLASH tabanlı bir benzetim arabirimi tasarımlanmaktadır. İyonize eden ışıma, bulundurduğu enerji büyüklüğüne ve etkileşmeye girdiği maddenin atom numarasına bağlı olarak ya saçılır ya da madde tarafından soğurulur. Bilinen 3 farklı türde etkileşme vardır: 1) Compton Saçılma, 2) Işılelektriksel Etki, 3) Çift Oluşumu. Bu etkileşimlerin oluşum şekillerini ve sonuçlarını, tıp doktorları ve yeterli düzeyde modern fizikle uğraşmamış mühendislerin kafalarında canlandırmaları kolay olmayabilir. Bu çalışmada geliştirilen yazılım, canlandırmayı kolay ve anlaşılabilir hale getirmeyi amaçlamaktadır. Oluşturulan arayüz ile kullanıcı ışımanın parametrelerini değiştirebilmekte, bu etkileşimlerin oluşma olasılıklarını ve parametrelere göre hangi etkileşimin oluştuğunu çözümleyebilmektedir.</Özetçe>
<Anahtar>Compton saçılma, ışılelektriksel etki, çift oluşumu, oluşma kesit-alanı, Java/Flash benzetimleri</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>QEEG VERİLERİNİN GÖRÜNTÜLENMESİ İÇİN GRAFİK ARAYÜZ TASARIMI</Başlık>
<Özetçe>Bu makalede insan elektroensefalogramından (EEG) alınan verilerin görüntülenmesinde kullanılmak üzere tasarlanan bir yazılım sunulmaktadır. Söz konusu yazılım MS Windows 2000 Professional işletim sisteminde ve MATLAB 6.0 R12 ortamında geliştirilmiştir. EEG verileri 19 elektrodlu EEG cihazından alınıp bilgisayar ortamına aktarılmıştır. Verilerin işlenmesinde MATLAB’ın “griddata” işlevi kullanılmıştır. Aradeğerleme tekniği olarak “cubic” aradeğerleme kullanılmıştır. Verilerin şekile yerleştirilmesinde kübik aradeğerlemenin doğrusal ve dörtgensel aradeğerlemeye göre çok daha iyi sonuç verdiği gözlemlenmiştir. Yazılım her hasta için gözler kapalı, açık ve tekrar kapalı olmak üzere alınan üç veriyi ayrı ayrı işleyerek alfa, beta, delta ve theta sıklık bantlarında iki boyutlu olarak görüntülemek üzere tasarlanmıştır. Beta bandı 14 Hz ve üstü, Alfa bandı 7.5-13 Hz, Theta bandı 3.5-7.5 Hz, Delta bandı 3 Hz ve altı sıklıkları belirtmektedir.</Özetçe>
<Anahtar>EEG, aradeğerleme, görüntüleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PROTEİN İKİNCİL YAPILARIN KENDİ KENDİNE ORGANİZE OLMA METOTU İLE TAHMİN EDİLMESİ</Başlık>
<Özetçe>Bu çalışmada, Yapay Sinir Ağ - YSA metotlarından olan Kohonen’nin kendi kendini organize (Self Organizing Map-SOM) metodu kullanılarak proteinlerin ikincil yapıları tahmin edilmeye çalışılmıştır. SOM, eğitmensiz bir YSA metodudur, ve beynin retinadan kortekse olan bağlantılarını simule etmeye yöneliktir. Giriş katmanındaki her düğüm çıkış katmanındaki her düğüm (fully connection) ile tek tek bağlantılıdır. Kendi kendini organize etme metodu ile başarı oranları, SOM metodunun uygulanmasında farklı boyutlardaki pencere genişlikleri kullanılmış olup, bu genişliklerdeki başarı oranları birbirleri ile karşılaştırılmıştır. Qian veri seti üzerinde %64.67, ve homojen veri seti üzerinde ise %68.91’e ulaşmıştır. Böylece, başarı oranları kısmen düşük olmasına rağmen, Kohonen metotunun amino asitlerin yerel ikincil yerleşimlerinin tahmin edilmesinde bir metot olabileceği gösterilmeye çalışılmıştır.</Özetçe>
<Anahtar>Yapay Sinir Ağları, Protein Yapılarını Tahmin etme, Kohonen-Kendi Kendini Organize (SOM)</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BİYOLOJİK DOKULARIN OPTİK ÖZELLİKLERİNİN ÖLÇÜLMESİ</Başlık>
<Özetçe>Tıbbi laser uygulamaları hedef dokunun optik özellikleri hakkında bilgiye ihtiyaç duymaktadır. Bu çalışmada dokuların optik özelliklerini ölçmeye ve hesaplamaya yönelik bir ölçüm ve hesaplama sistemi tasarlanıp, gerçekleştirilmiştir. Bu sistem kullanılarak koyun beyin ve beyinciğinin gri ve ak maddelerinin 633-nm deki optik özellikleri laboratuvar ortamında araştırılmıştır. Optik özelliklerin hesaplanabilmesi amacıyla dokuların dağınık geri yansıyan, toplam geri yansıyan, dağınık iletilen ve toplam iletilen ışık şiddetleri tek toplayıcı küre tekniği kullanılarak ölçülmüştür. Elde edilen deneysel bilgi soğurulma ve saçılma katsayılarını, albedo ve anisotropy faktörlerini hesaplamakta kullanılmıştır. Bu hesaplama için Lambert-Beer ve Inverse Adding-Doubling yaklaşımları kullanılmış, sonuçlar literatürdeki değerler ile karşılaştırılmıştır. Lambert-Beer yönteminin verdiği sonuçların kısıtlı olmasına karşın Inverse Adding-Doubling yöntemi ile önceden kayıtlara geçmiş değerlere çok yakın sonuçlar elde edilmiş ve her iki yöntemin hesaplama biçimi modellenmiştir.</Özetçe>
<Anahtar>633-nm, optik özellikler, laser-doku etkileşimi, tek toplayıcı küre düzeneği.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SIÇAN BEYNİNDE YAPILAN 980-nm LASER VE ELEKTROLİTİK LEZYONLARIN İYİLEŞME SÜREÇLERİNİN CD68 - HEMATOKSİLEN EOSİN İLE İNCELENMESİ</Başlık>
<Özetçe>Bu çalışmada sıçan beyninde yaratılan elektolitik ve 980-nm diyot laser lezyonlarının iyileşme süreçleri immünohistokimyasal olarak CD68 işaretleyicisi ve rutin olarak kullanılan Hematoksilen Eosin (H-E) boyama yöntemi ile karşılaştırılmıştır. In vivo stereotaksik sinircerrahisi yöntemi dişi Wistar sıçanları üzerinde uygulanmıştır. Çiftaraflı lezyonlar bregmadan – 2 mm uzakta, ortaçizgiden ± 3.5 mm yanlarda, ve duradan – 6.5 mm aşağıda yapılmıştır. Laser lezyonları (2W/2sec) sağ yarımkürelerde, elektrolitik lezyonları (1.5mA/20sec) sol yarımkürelerde yapılmıştır. Denekler üç farklı grupta incelenmiştir; her gruptaki hayvanların yaşamlarına sırasıyla 0, 2 ve 7 günlük iyileşme sürecinden sonra son verilmiştir. Perfüzyon % 0.9 salin ve daha sonra paraformaldehid solüsyonları ile yapılmış ve beyinlerden parafine gömülü kesitler alınmıştır. Her iki lezyon için etki sonrası incelemerde ısısal olarak etkilenmiş bölgelerin ve makrofaj hücrelerinin gözlemlesinde CD68 işaretleyicisi H-E’e göre daha verimli bulunmuştur. Laserin beyin dokusunda yarattığı toplam etki elektrolitik lezyondan daha az bulunmuştur. Ayrıca laser lezyonlarında ablasyon alanı elektrolitik lezyonlardakilere göre daha dairesel bulunmuştur. Her iki lezyonlamada da makrofaj miktarının iyileşme süreciyle arttığı görülmüştür. CD68 ile boyanan kesitlerde en fazla makrofaj miktari 7 günlük iyileşme grubundaki deneklerden alınan örneklerde görülmüş, elektrolitik lezyonlarda lezyon çevresindeki makrofaj miktarı laser lezyonlarınınkinden yaklaşık 1.5 kat daha fazla gözlemlenmiştir. Laser lezyonu yapılmış deneklerin hiçbirinde karbonizasyona rastlanmamıştır. Belirgin ablasyonlama özelliği, sağlıklı dokuya verdiği zarar ve ablasyon çevresindeki dokunun iyileşmesi açıkça 980-nm diyot sisteminin elektrocerrahi ünitesine göre daha etkili ve uygun alternatif bir cihaz olduğunu göstermiştir.</Özetçe>
<Anahtar>980-nm diyot laser lezyon, CD68 markörü, elektrokoagülasyon, Hematoksilen Eosin, laser doku etkileşimi, makrofaj, stereotaksik cerrahi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MİKROKÜRE YAPISAL ÇINLAMALARININ OPTİK BİYOALGILAYICILARA UYGULAMALARI</Başlık>
<Özetçe>Optik mikroküre çınlaçlar kuvantum optiğinde, laser bilminde, spektroskopide ve optoelektronik alanlarda kullanılmakta ve benzersiz optik özelliklerinden dolayı hergeçen gün ilgi toplamaktadır. Mikroküreler, yüksek kalite faktörlü yapısal çınlamalara ve küçük hacimlere sahiptirler. Kalite faktörü, elastik saçılma tayfında yapısal çınlamaların bant genişliğini belirler. Yüksek kalite faktörlü yapısal çınlamalar, kırılma indislerindeki ve mikrokürenin küreselliğindeki değişimlere çok duyarlıdırlar. Yarıçapları 5 mikrometreden 500 mikrometreye kadar değişen bu küçük optik çınlaçların, 3x109 gibi yüksek kalite faktörüne ulaştığı bildirilmiştir. Bu tür yüksek hassaslığa sahip olduklarından, mikrokürelerin yapısal çınlamalarının, biyoalgılayıcı uygulamalarında kullanılabilmesi mümkündür. Örnek olarak, bir proteinin ya da diğer biyomoleküllerin mikroküre yüzeyine bağlanması, yapısal çınlamaların dalgaboylarındaki kaymalar gözlenerek tespit edilebilir. Bu optik olaya dayalı çalışacak bir biyoalgılayıcının, uygun bir tasarım ile tek bir molekül tespit edebilmesi de kuramsal olarak mümkündür. Bu çalışmada, mikrokürelerin yapısal çınlamalarının, biyoalgılayıcı uygulamalarında nasıl kullanılabileceği incelenmiştir. Ayrıca, çeşitli malzemelerden üretilmiş mikrokürelerde, deneysel olarak elastik saçılım tayfları elde edilmiş ve yapısal çınlamalar gözlemlenmiştir.</Özetçe>
<Anahtar>mikroküre, çınlaç, biyoalgılayıcı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>632.8-NM DALGA BOYUNDA DÜŞÜK ENERJİLİ HE-NE LASERİN IN VITRO PERİFERİK KAN MONONÜKLEER HÜCRELER ÜZERİNDEKİ BİYOLOJİK ETKİSİ</Başlık>
<Özetçe>Bu çalışmanın amacı, düşük enerjili laserle periferik kan mononükleer hücreleri olan lenfositlerin ve monositlerin proliferasyonlarını incelemekti. Laser uygulaması için 632.8-nm dalga boyunda 2.55 mw gücünde (324.68 mW/cm2) He-Ne laser kullanıldı. Deneyin 2., 4. ve 7. günlerinde laser uygulandı. Kültür plağındaki kuyucuklar sadece laser uygulanan, phytohemaglutininli (PHA) laser uygulanan, sadece PHA uygulanan ve kontrol grupları olmak üzere 4 gruba ayrıldı. Sadece laser uygulanan gruplara ve PHA’lı laser uygulanan gruplara; 20, 40 ve 60 saniye boyunca laser uygulandı. 20 ve 40 saniye sadece laser uygulanan grup kontrol grubuyla karşılaştırıldığında daha çok proliferasyon görüldü (-1). 60 saniye sadece laser uygulanan gruptaki proliferasyonun kontrol gruptan istatistiki açıdan farklı olmadığı görülmüştür. Sadece PHA uygulanan grupta, kontrol grubuna ve sadece laser uygulanan gruplara göre daha çok proliferasyon gözlemlendi (-5). 20, 40 ve 60 saniyelik PHA’lı laser uygulamasıyla sadece PHA’lı grupta yakın proliferasyon değerleri gözlemlendi (-5). Elde ettiğimiz sonuçlardan sadece laser uygulamasında 20 saniyenin optimum doz olabileceğini ve sadece PHA’lı grubun, PHA’lı laser uygulanan gruplarla yakın proliferasyon sonuçları vermesinden dolayı PHA ve laserin hücre içinde aynı mekanizmaları tetiklediği sonucuna varılabilir.</Özetçe>
<Anahtar>632.8-nm He-Ne laser, biyostimulasyon, periferik kan mononükleer hücreler, PHA, proliferasyon</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALB ELEKTROFİZYOLOJİ ÇALIŞMALARI İÇİN PC TABANLI UYARICI TASARIMI</Başlık>
<Özetçe>Bu çalışmada, kalp katerizasyonu laboratuarlarında kullanım amaçlı, bilgisayar tabanlı çok kanallı bir intrakardiyak uyarıcı ile vücut yüzeyi ve kalp içi elektrokardiyogramlarını kaydedebilen bir sistem tasarımlanmıştır. Gerçekleştirilen sistemdeki uyarıcı katı, 2?A, 4?A, 6?A, 8?A genlikte ve 200ms’lik periyotta kare dalga biçiminde akımlar üretebilen dört devreden oluşmaktadır. Uygulama esnasında kalbin farklı bölgelerine dört adet kateter yerleştirilmektedir. Üçü kalp içi, biri yüzey EKG’si olmak üzere dört ayrı kanaldan alınan küçük genlikli elektriksel işaretler, kuvvetlendirme katında ayrı ayrı enstrümantasyon kuvvetlendirici devrelerinde genlikleri uygun seviyelere yükseltilmektedir. Gürültüleri yok etmek için sinyaller, filtre devrelerinden geçirilerek süzülmektedir. Hazırlanan arabirim kartı üzerinde, beş ayrı kanalın her birini bilgisayar kontrollü olarak seçen bir çoğullayıcı ve bir Analog-Sayısal Çevirici bulunmaktadır. Sayısal işaretler seri haberleşme kapısından PC’ye aktarılmaktadır. Hazırlanan yazılım, kalbe uygulanan elektriksel işaretlerin grafikleri ile yüzey ve kalp içi elektrokardiyogramların grafiklerinin eşzamanlı olarak bilgisayarda görüntülenmesine imkan sağlamaktadır. Böylece kalp katerizasyonu operasyonunda çizdirilen gerçek zamanlı grafikler yardımıyla, hastanın refrakter peryotlarını değerlendirme, kalp bloğu yerini saptama, taşiaritmilerin tanısı, SA, AV düğüm ve His-Purkinje sistemlerinin işlevlerinin değerlendirmesi, kalp ritmini bozan ilaçların etkinliğinin ölçülmesi gibi kalbe ait elektrofizyolojik bulgular tanımlanabilmektedir.</Özetçe>
<Anahtar>Kalp uyarıcısı, intrakardiyak elektrofizyoloji, kalp katerizasyonu, EKG.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>YÜZ CERRAHİSİ İÇİN KOMPAKT SİNİR UYARICISI TASARIMI</Başlık>
<Özetçe>Motor ve duysal kısımlardan oluşan karma bir yapıya sahip olan fasiyal sinirin motor lifleri yüzdeki mimik kaslarını uyararak onların hareketlerini yani dudakların, burun kanatlarının yanakların ve çene derisinin hareketleriyle ağız hareketleri, baş derisinin kulak kepçesinin ve göz kapaklarının hareketini kontrol eder. Sinirin herhangi bir şekilde zarar görmesi halinde bu işlevlerden biri yada birkaçı yerine getirilemeyecektir Yüzde yapılan ameliyatlar esnasında mesela bir burun ameliyatında karşılaşılan bir dokunun bir kan damarı mı yoksa bir sinir lifi mi olduğunu tayin etmek zor olabilir. Bu durumda damarın bir uyarıya cevap verip vermediğine bakılır. Şayet uyarıya cevap vermişse o damar bir sinir lifine aittir. Fasiyal uyarıcısı özellikle cerrahi müdahaleler sırasında içerisinde sinir lifleri olabilecek bir dokuda sinir liflerinin zarar görmemesi için operasyonun kontrolüne imkan tanır. Gerçekleştirilen sinir uyarıcısının uyarı akımı monofazik ve kare dalga formundadır. Uyarıcısın ürettiği uyarının dalga şekli genliği frekansı ve darbe vuruş süresi kullanılacak yönteme göre 0,1-20 volt darbe genliği, 0.1-1ms darbe süresi ve 0.05-1sn darbe aralığında istenilen değerlere ayarlanabilmektedir. Elektriksel uyarılar stimülatörden sinire yüzey yada iğne tipi elektrotlar ile iletilmektedir. Facial sinirden alınacak cevap bir kuvvetlendirici yardımıyla hoparlörden ses ikazı şeklinde alınabilmektedir. Böylece hekimin cerrahi işlem sırasında sinir liflerinden uzak durması dolayısıyla tedavisi mümkün olmayan ameliyat endikasyonlarından kaçınılması sağlanmaktadır. İkinci olarak da fasiyal problemlerin derecesinin tespit edilmesinde ve tedavisinde kullanılmaktadır.</Özetçe>
<Anahtar>Fasiyal Sinir, Sinir Uyarıcısı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HIZLI OPTİK GÖRÜNTÜLEME YÖNTEMİNDE GÜRÜLTÜ MODELLENMESİ</Başlık>
<Özetçe>Hızlı optik görüntüleme (HOG) yöntemi ile hem uzamsal hem de zamansal olarak yüksek saçılımlı ortamları, örneğin beyin, görüntüleyebilmekteyiz. Bunun için ucuz ve taşınabilir 4 yakın kızıklötesi LED ve 10 optik algılayıcıdan oluşan bir sistem geliştirdik. Bu sistemi göz önünde bulundurarak bu makalede ilk olarak HOG sistemleri tanıtılmıştır. Geliştirmiş olduğumuz HOG sisteminin teknik özellikleri ve çalışma prensipleri anlatılmıştır. Ayrıca beynin optik özelliklerine sahip olan fantomdan elde edilen ilk deneysel sonuçlar sunulmuş ve incelenmiştir.</Özetçe>
<Anahtar>Hızlı Optik Görüntüleme, LED, optik Algılayıcı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ÇOK KANALLI ELEKTROGASTROGRAM TASARIMI</Başlık>
<Özetçe>Bu makalede, insan batını üzerinden Dört ayrı kanal vasıtasıyla eşzamanlı veri alımını temel alan çok kanallı elektrogastogram (EGG) tasarımı ve bu tasarımın kullanımı ile elde edilen verilerin temel sinyal işleme yöntemleri sonrası gözlemlenen gün içerisinde değişik zaman dilimlerindeki genel geçer özellikleri sunulmaktadır. Tasarım yöntemi içerisinde yükseltgeç, hasta güvenliği ve süzgeçleme ile ilişkin analog kısımlar ile, verilerin bilgisayar ortamına taşınması, sayısal olarak işlenmesi ve görüntülenmesine ilişkin kısımlar hakkında ayrıntılı bilgi verilmektedir. Sistem ile yemek öncesi ve sonrası alınan ön çalışma verilerinin sayısal olarak işlenmiş son halleri sunulmaktadır.</Özetçe>
<Anahtar>EGG, gastrik motilite</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MORBİD OBEZİTE TEDAVİSİ İÇİN TAKILABİLİR GASTRİK UYARICI TASARIMI</Başlık>
<Özetçe>Gelişmiş ülkelerde sıklıkla görülen obezite hastalığı ülkemizde de giderek önemli bir sorun haline gelmektedir. Obezite hastalığı hastanın yaşam standartlarını düşürürken, ömürlerinin kısalmasına da yol açıyor. Genel olarak, VKİ’i (Vücut Kütle Endeksi = Body Mass Index = Ağırlık(kg) / boy2(m)) 25 ve altında olanlar normal kilolu sayılırken, morbid obezite teşhisi VKİ’i 40 ve üzeri olanlar için konmaktadır. Obezite tedavisi için kullanılan diyet, iştah kesici ilaçlar ve cerrahi müdahalelerin yanısıra, mide kasının elektriksel olarak uyarımı da yeni bir yöntem olarak umut vadediyor. Dr. Valerio Cigaina’nın (MD) 1995 yılında insan denekler üzerinde başlattığı ve şu an Avrupa’nın birçok yerinde paralel yürütülen çalışmaların sonuçları gösteriyor ki, mide kasının elektriksel uyarımı tokluk hissi yaratarak morbid obezite hastalarının kilo vermesine yardımcı olmaktadır. Bu yöntem, diyet ve ilaç yöntemlerinden daha fazla, cerrahi yöntemlerden daha az kilo verdirmekle beraber; hem takma (implantation) işlemi sırasında, hem de bu işlem sonrası kısa ve uzun dönemde daha az risk taşımaktadır.[1] Bu yazı, morbid obezite tedavisinde kullanılabilecek gerekli elektriksel işaretleri belirli değerler arasında ayarlanabilecek şekilde üreten bir devre tasarımı üzerinedir.</Özetçe>
<Anahtar>Morbid Obezite, miyo-elektrik uyarım, darbe üreteci</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>VİDEOSTROBOSKOPİ İÇİN DEĞİŞKEN-FREKANSLI YARI ÇINLAMALI GÜÇ KAYNAĞI TASARIMI</Başlık>
<Özetçe>Video-stroboskopi hızlı hareket eden ve titreşen yapıların durağan ve yavaş hareket eden görüntülerini elde etmek için kullanılan bir görüntülüme yöntemidir; ses hastalıklarının incelenmesinde çok faydalı olduğu kanıtlanmıştır. Ortaya çıkan yanılsama görüntü biçim, hareket, titreşim şekli ve ses tellerinin açılma ve kapanması sırasındaki zamanlama ilişkilerini inceleme olanağı verir; sesin perdesi, gerginliği, ve şiddetindeki değişikliklerin etkilerini tanımada çok yararlıdır. Video-stroboskopik inceleme için vuruşlu ışık kaynağı, endoskop, video kayıt donanımı, video kamera, mikrofon EGG veya PGG tetikleme sinyali gereklidir. İnceleme bir ön gırtlak mikrofonunun yerleştirilmesiyle başlar; uygun süzgeçler ve dalga şekillendirme düzenekleri kullanılarak vuruşlu ışık kaynağı ses kıvrımlarının titreşim sıklığı ile eşzamanlı olacak biçimde ayarlanır. Sıklık ve faz ayarlama seçenekleri ses kıvrımlarının durağan ya da devingen, canlı görüntülerini verir. Durağan görüntüler klinisyene gırtlaktaki ses kıvrımlarının yapılarını inceleme ve periyodik olmayan bir titreşim yapısının bulunup bulunmadığını anlama olanağı verirken, devingen görüntüler ise ses tellerinin ve çevresinin işlevsel özelliklerini inceleme olanağı sağlar. Bu bildiride insan ses tellerinin görüntülenmesinde kullanılan video-stroboskopi donanımlarında vuruşlu çalışan zenon lambalarının beslemesinde kullanılan ve yüksek güç gerektiren, değişken frekanslı yarı çınlamalı bir güç kaynağının tasarımlanması, çözümlemesi ve gerçekleştirilmesi anlatılmıştır. Video-stroboskopide ilgilenilen 70-1000Hz arasındaki çalışma geniş bir güç kullanım erimini gerektirmektedir. Bu nedenle tasarımlanan güç kaynağının düşük güçlerde de düzenleme sağlayabilmesi gereklidir. Güç kaynağının denetleci frekans ve kesim süresini denetler; düşük güçlerde anahtarlama frekansını düşürür, düzenleme gerilimini azaltır ve böylece düzenlemeyi korur. Yarı çınlamalı çalışabilme özelliği kaynakta kullanılan güç anahtarının üzerinde sıfır gerilim  ve/veya sıfır akım varken anahtarlama yapılabilmesini sağlar ve böylelikle güç kayıplarını, dolayısıyla soğutma gereksinimini ve elektromanyetik etkileşimi azaltır, anahtarın ömrünü uzatır.</Özetçe>
<Anahtar>Video-Stroboskopi, yarı-çınlamalı, değişken frekanslı, güç kaynağı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DALGACIK DÖNÜŞÜMÜ VE YAPAY SİNİR AĞLARI KULLANILARAK EEG SİNYALLERİNDEN UYUKLAMA DERECESİNİN TESPİTİ</Başlık>
<Özetçe>Bu çalışmada, Dalgacık Dönüşümü ve Yapay Sinir Ağları yöntemlerini kullanarak, EEG sinyalleriyle uyuklama derecesinin tespiti amaçlanmıştır. EEG sinyalleri 7 saatlik kayıtlarla, sayısal işaretler 20 dakikalık bloklar halinde bilgisayara aktarılmış ve 5 saniyelik bölütlere ayrıştırılmıştır. Dalgacık dönüşüm yöntemiyle bu bölütler, delta, teta, alfa ve beta gibi dört alt frekans bandına ayrıştırılmıştır. Bu sayede uyuklama karakteristiği gösteren epoklar tespit edilmiş ve yapay sinir ağları yöntemiyle eğitim yapılmıştır. Uyuklama bölütleri bu yöntemle % 97-98 oranıyla sezilmiştir.</Özetçe>
<Anahtar>EEG, Dalgacık Dönüşümü, Uyuklama, Sinir Ağları.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AUTOREGRESİF MODELLEME İLE KAROTİD ARTER DOPPLER SİNYALLERİNDEN DAMAR SERTLİĞİNİN BELİRLENMESİ</Başlık>
<Özetçe>Bu çalışma, kalp-damar sağlığında önemli bir risk faktörü olan ve toplumda sık olarak rastlanan damar sertliği (ateroskleroz) hastalığının karotid arterlerden kaydedilen Doppler ultrason sinyallerinden tespit edilmesine yöneliktir. Damar sertliği, atardamarlarda duvar kalınlaşması ve damar elastikiyetinin kaybı şeklinde görülür. Kalınlaşma, damar iç çeperinde pıhtı oluşumuna yol açarak kalp krizi, inme, bacakları kullanmada güçlük ve doku ölümü gibi ciddi sonuçlara yol açar. Bu projede Gevher Nesibe Uygulama Hastanesi Kardiyoloji ve Kalp-Damar Cerrahisi Klinikleri tarafından damar sertliği tanısı alan 23 hasta ve 10 sağlıklı gönüllü üzerinde çalışılmıştır. Hastaların hepsi ateroskleroza yönelik klinik bulguları olan, koroner anjiografi veya aortofemoropopliteal anjiografi ile ateroskleroz tanısı kanıtlanmış kişilerden seçilmiştir. Karotid arter Doppler sinyalleri kayıtları aynı hastanenin Radyoloji Anabilim Dalı içinde bulunan Toshiba PowerVision Doppler Ultrasonografi cihazı ile yapılmıştır. Optimal görüntüleme sağlandıktan sonra Doppler ünitesinden ses çıkışı alınarak, arabirim kartıyla bir bilgisayara aktarıldı. Daha sonra, hazırlanan yazılım aracılığıyla bu sinyallerin güç spektrumları çizdirilerek spektrum analizleri gerçekleştirildi. Sağlıklı kişiler ve hastalara ait verilerden çizdirilen güç spektrumları incelendiğinde, damar sertliği mevcut karotid atardamarlardan alınan ses işaretlerine ait güç spektrumunun daha dik bir eğimle yükselmekte olduğu, buna karşın normal karotid atardamarlardan elde edilen güç spektrumunun ise daha az bir eğimle yükselmekte ve ikinci bir tepe yapmakta olduğu tespit edilmiştir. Sağlıklı ve damar sertliği olan kimselere ait güç spektral yoğunluk grafiklerinin birbirlerinden farklılığı, ayrıca sağlıklı ve hastalıklı kişilerin sonogramları karşılaştırıldığında da sağlıklı kişilerin sonogramlarının her bir peryodunda iki tepe görülürken hastalıklı kişilerde her bir peryodda bir tepe yer alması ve bu tepelerin ulaştığı genlik değerlerinin farklılık göstermesi hekime kolay ve doğru tanı koyabilme imkanı sağlayacağı sonucuna ulaştırmıştır.</Özetçe>
<Anahtar>Ateroskleroz, AR modelleme, Doppler</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MRG GÖRÜNTÜLERİNİN KENARLARININ BELİRLENMESİNDE AKIM MODLU ANALOG DEVRENİN KULLANIMI</Başlık>
<Özetçe>Bu çalışmada, MRG (Magnetik Rezonans Görüntüleme) ile insan vücudundan elde edilen görüntülerin kenarlarının eş zamanlı olarak elde edilmesinde kullanılabilecek akım modlu bir analog kenar çıkartıcı devre yapısı tanıtılmaktadır. Tanıtılan devre yapısı, belirlenen eşik değere göre MR görüntüsünden kenar verisinin elde edilmesini sağlamaktadır. Devre yapısının performansı, baş MR’ı üzerinde sınanmış ve sonuçlar literatürde yaygın olarak kullanılan Sobel, Prewitt, Roberts ve Canny kenar çıkartıcı algoritmaları ile üretilen sonuçlarla karşılaştırılmıştır. Gerçekleştirilen benzetimler sonunda tasarlanan devre yapısının, MR görüntüsünün kenarlarının elde edilmesinde oldukça yüksek bir performans sağladığı görülmüştür.</Özetçe>
<Anahtar>Akım modlu devreler, akım taşıyıcılar, MRG görüntülerinde kenarların belirlenmesi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DAMAR SERTLİĞİNİ TEŞHİS ETMEK İÇİN OLUŞTURULAN FFT SONOGRAMLARININ AYRINTILI İNCELENMESİ</Başlık>
<Özetçe>Atardamar duvarlarının yağ ve köpük  hücrelerinin birikimiyle kalınlaşması sonucu damar sertliği meydana gelmektedir ve bunun sonucu zamanla damar yüzeylerinde pıhtı oluşmaktadır. Oluşan pıhtılar kalp krizi, beyin infarktüsü, görme kaybı, geçici felçler gibi ciddi olaylara yol açabilmektedir. Damar sertliğinin en sık yerleştiği atardamarlar koroner ve beyini besleyen karotis arterlerdir. Yürütülen projede Karotis arter Doppler sinyalleri kayıtları, Gevher Nesibe Uygulama hastanesi Radyoloji bölümüne damar sertliği şüphesi ile sevk edilen 23 hasta ve 10 sağlıklı kişiden yapılmıştır. Kullanılan Doppler ünitesinde uygun prob frekansı seçilerek, karotis artere ultrasonik dalga gönderilip, damardan yansıyan ultrasonik dalgalar Doppler ünitesi Audio çıkışından alınarak, arabirim kartıyla bir PC bilgisayara aktarılmaktadır. Daha sonra, hazırlanan yazılımla bu sinyallerin sonogramları çizdirilerek sonogram üzerinde analizler yapılmıştır. Sistem donanımı; ultrasonik dönüştürücü, hem sürekli hem de darbeli modda çalışabilen Doppler Ünitesi ve kişisel bilgisayardan oluşmaktadır. Hasta ve sağlıklı kişilerin sonogramları karşılaştırıldığında time intervallarda, eğri altındaki alanlarda ve sistolik kısım alanı/ sistolik tepe kesiti alan oranlarında farklılıklar olduğu tespit edilmiştir.</Özetçe>
<Anahtar>Ateroskleroz, Karotid Arter Doppler sonogramı, HFD</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EKG SİNYALLERİNİN KESİRLİ ZAMANLA-DEĞİŞEN ENERJİ DAĞILIMLARI</Başlık>
<Özetçe>Bu bildiride Kesirli Cohen Sınıfı Zaman-Sıklık Dağılımları tanıtılmaktadır. Bu modülasyon kesirleri, Kesirli Fourier Dönüşümünün çekirdeğini oluşturur. Modülasyon kesiri, bir ? açısal parametresine bağlıdır ve zaman-frekans düzleminde ? açısı kadar bir dönme olarak yorumlanabilir. Bu dağılımlar biyolojik sinyallerin zamana göre değişen enerjilerini izlemek ve bu sinyalleri zaman-sıklık bölgesinde tanımlamak için kullanılabilinir. Sinyalin Kesirli Belirsizlik İşlevi genelde çoklu-durağan-olmayan bileşenleri bulunan biyolojik sinyaller için tasarımlanmış uygun bir çekirdek ile çarpılarak kullanılır. Bu sonuçlar yazında daha önce zamansıklık dağılımları ile ilgili sonuçları genelleştirir ve geliştirir.</Özetçe>
<Anahtar>Kesirli Cohen Sınıfı Zaman-Sıklık Dağılımları, Kesirli Fourier Dönüşümü, Kesirli Belirsizlik İşlevi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>İNSAN BEYNİNİN ELEKTROMANYETİK KAYNAK GÖRÜNTÜLEMESİNDE SINIR ELEMANLARI YÖNTEMİNİN (SEY) PARALEL UYGULAMASI</Başlık>
<Özetçe>Bu makalede, insan beyninin elektromanyetik kaynak görüntülemesi ileri problemi, Sınır Elemanı Yöntemi ile bir paralel işleme ünitesi kullanılarak çözülmektedir. Bu yolla, görüntülemede gerçekçi modellerin kullanılmasına olanak sağlanacaktır. Bu amaçla oluşturulan yazılım, PETSc (Portable, Extensible Toolkit for Scientific Computation) yazılım kitaplığı kullanılarak, değişken sayıda işlemci kullanılabilecek şekilde tasarlanmıştır. Yazılım, Mandrake Linux 8.1 işletim sistemi kurulu, kapalı bir yerel ağ bağlantısıyla birbirine bağlı, çift işlemcili 4 bilgisayar üzerinde çalıştırılmış, tek işlemcili duruma göre 4 kata kadar başarım artışı sağlandığı gözlenmiştir. Bu başarım artışı, geri problem çözümünde büyük önem taşımaktadır.</Özetçe>
<Anahtar>beyin, elektromanyetik kaynak görüntüleme, paralel işleme, sınır elemanları yöntemi, sayısal modelleme, sayısal yöntemler.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GERİ ELEKTROKARDİYOGRAFİ PROBLEMİNİN BAYES YÖNTEMBİLİMİ ÇERÇEVESİNDE DEĞİŞİK BİLGİ KAYNAKLARI KULLANILARAK ÇÖZÜMÜ</Başlık>
<Özetçe>Vücut içersinde meydana gelen zayıflama ve yumuşatma nedeniyle, geri elektrokardiyografi (EKG) problemi kötü konumlanmış bir problemdir, ve çözümde düzenlileştirme kullanılması gerekmektedir. Uygun fizyolojik kısıtların ve kısıt ağırlıklarının kullanılması sonucu başarılı geri çözümler elde etmek mümkündür. Fakat, en iyi kısıtların ve en uygun kısıt ağırlıklarının belirlenmesi genellikle zor bir iştir. Son yıllarda yapılan çalışmalar, Bayes yöntemlerinin düzenlileştirme kısıtlarını bulmada daha genel bir bakış açısı sağladığını ve çözümlerin doğruluğunu artırmakta faydalı olabileceğini göstermiştir. Bu yöntemde karşılaşılan temel sorunlar, çözüm hakkında uygun önsel olasılık bilgisinin elde edilmesinin zorluğu ve orjinal çözüme dayanmayan iyi bir hata ölçevinin bulunmamasıdır. Bu bildiride, özellikle ilk zorluk üzerinde durulacaktır ve seyreltik epikardiyum potansiyeller ölçümleri ile, eğitici küme elektrogramlarından elde edilen önsel olasılık parametreleri, vücut üzerinden alınan potansiyel ölçümlerine ek olarak kullanılacaktır. Böylece hesaplanan geri EKG problemi çözümlerinin kalitesinde artış olabileceği düşünülmüştür. Benzetim çalışması sonuçları, farklı bilgi kaynaklarının birleştirilmesi sonucu değerli kısıt bilgisi elde edilebileceğini göstermiştir.</Özetçe>
<Anahtar>Geri EKG, Bayes kestirimi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BİLGİSAYAR ORTAMINDA EKG VE EEG ÜRETİMİ</Başlık>
<Özetçe>Klinik uygulamalarda, fizyolojik işaretlerin işlenerek tanı konması önemli bir yer tutmaktadır. Bu çalışmada, bunlardan önemli iki tanesi olan Elektrokardiyogram (EKG) ve Elektroensefalogram (EEG) işaretleri bilgisayar ortamında yapay olarak üretilmiştir. Bu sayede, invazif veya invazif olmayan metotlarla gerçek işaretlerin alımındaki zorluklardan kurtulunulacaktır. Dolayısıyla, işaret işleme algoritmalarını, EKG ve EEG işaretleri üzerinde kolaylıkla ve kısa sürede deneme fırsatı olmaktadır. Ayrıca, EKG ve EEG makinelerinin ve monitörlerinin doğruluk kontrolü yapılabilecektir. EKG işareti; kalp atış sayısı ve önemli dalgacıkların genlik ve süreleri ayarlanarak oluşturulur. EEG işaretleri rasgele özellik gösterdiğinden, yazılım ortamında üretilebilmesi için modellenmesi gerekir. Bu çalışmada, özbağlanım (AR) modeli kullanılmıştır.</Özetçe>
<Anahtar>EKG, örnekleme frekansı, kalp atış sayısı, EKG dalgacıkları, EEG, özilinti, AR model</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EMKG İLERİ PROBLEMİNİN KARŞILIKLILIK KURAMINA BAĞLI ÇÖZÜMÜ</Başlık>
<Özetçe>Bu çalışmada, Elektro-Manyetik Kaynak Görüntüleme (EMKG) ileri probleminin çözümü karşılıklılık kuramı kullanılarak formüle edilmiştir. Yüzey elektrot potansiyelleri ve algılayıcılarda ölçülen manyetik alan için uçalan çözümleri Sonlu Elemanlar Yöntemiyle (FEM) gerçekçi kafa modelleri için hesaplanmıştır. Uç alanlar kullanılarak elde edilen potansiyeller ve manyetik alan çözümleri analitik çözümlerle ve doğrudan elde edilen sayısal çözümlerle karşılaştırılmıştır. Bu karşılaştırma doğrudan sayısal çözümlerin ve uç alan kullanılarak yapılan çözümlerin doğruluğunun benzer olduğu belirlenmiştir. Bu çözümler analitik çözümlerle karşılaştırıldığında hacim içerisinde hatanın %1 in altında olduğu, yüzeye yakın noktalarda ise hatanın en fazla %3’e çıktığı bulunmuştur. Uç alanını tanımlayan matrisler oluşturulduktan sonra, farklı kaynaklar için çok hızlı ileri problem sonuçları almak mümkün olmaktadır. 450000 düğümlü gerçekçi bir kafada, tek bir kaynak için doğrudan çözüm yapmak, 8 işlemcili paralel bir bilgisayar ortamında, yaklaşık 110 sn. sürmektedir. Aynı ortamda 256 algılayıcı için uç alanı matrisini oluşturmak 11 saat sürmektedir. Bu matris oluştuktan sonra, uç alanı kullanılarak tek işlemciyle 1 saniyenin altında çözüm alınabilmektedir.</Özetçe>
<Anahtar>Karşılıklılık kuramı, sonlu elemanlar yöntemi, elektro-manyetik kaynak görüntüleme, ileri problem, EEG, MEG.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KİMYASAL LUMİNESANS İLE HİDROJEN PEROKSİT ÖLÇÜLMESİ</Başlık>
<Özetçe>Bu çalışmada, biyosensör uygulamalarında kullanılması planlanan bir kimyasal luminesans tepkimesi incelenmiştir. Luminolün hidrojen peroksit tarafından ve ferrisiyanür yardımıyla yükseltgenmesi sonucu açığa çıkan ışık, özel olarak tasarlanan fotodiyot tabanlı bir luminometre cihazıyla ölçülmüş ve bilgisayara kayıt edilmiştir. Luminol ve ferrisiyanür çözeltisinin peroksit olmadan da zayıf bir luminesans yarattığı gözlenmiş ve bu iki kimyasalın aynı ortamda kararsız olmaları nedeni ile pH'nin, ferrisiyanür derişiminin, luminol derişiminin luminesansa etkisi belirlenmiştir. Ayrıca hidrojen peroksit derişimi için ölçekleme eğrisi elde edilmiştir. Belirli tepkime koşullarında ve 5 – 100 ?M aralığında peroksit derişimi ile luminometre çıkışının logaritmaları arasında doğrusal bir ilişki olduğu bulunmuştur. Luminesans yoluyla yapılan ölçmelerde yüksek duyarlık ve tekrarlanabilirlik (- % 3 hata) sağlanmasına rağmen, luminol-ferrisiyanür ikilisinin beraberken zamana karşı gösterdikleri aktivite kaybı sonucu, ferrisiyanürün batch çalışma yapan biyosensörlerde pek kolaylıkla kullanılamayacağına karar verilmiştir.</Özetçe>
<Anahtar>Biyosensör, kimyasal luminesans, hidrojen peroksit derişimi, luminometre.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ELEKTROKİMYASAL DNA BİYOSENSÖRLERİ</Başlık>
<Özetçe>Hastalık teşhislerinde insan, virüs ve bakteri baz dizi serilerinin tayini gün geçtikçe daha fazla önem kazanmaktadır. Çok sayıda kalıtımsal hastalığa sebep olan mutasyonlar artık tespit edilebilinmektedir ve bu konu hakkındaki bilgilerimiz insan genom projesi devam ettikçe artmaktadır. İnsan DNA'sının 6 milyar baz çiftine sahip 46 kromozomu, kanın her ml'sinde yaklaşık 7-8 milyon olan akyuvarlardan ekstre edilebilir. Her hücrenin de belirli bir olaydan sorumlu olan bir veya iki baz dizi kopyası içerdiğini düşünürsek, elimizde bir ml kan örneğinden 12 veya 24 attomol analit DNA olacaktır. Kısacası, şunu belirtmekte fayda vardır ki, DNA testlerine uygulanacak her yöntemin üstün seviyede seçici ve çok düşük tayin sınırlarına sahip olması gerekmektedir Çeşitli hastalıklara ait belirli baz dizisini seçebilen elektrokimyasal DNA biyosensörü tasarımı yapılmaktadır. Hibridizasyonun tayini için, redoks-aktif indikatör metal kompleksinin hibrit varlığında oluşturduğu sinyalden faydalanılmıştır. Çalışmamızda elektrokimyasal DNA biyosensörleri ile bir hibridizasyon indikatörü kullanarak ya da kullanmaksızın DNA hibridizasyonuna dayalı çeşitli bulaşıcı ve kalıtsal hastalıkların tayini incelenmiştir.</Özetçe>
<Anahtar>Elektrokimya, DNA, Biyosensör</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ORGANOFOSFORLU BİLEŞİKLERİN TESBİT EDİLMESİNE YÖNELİK FET-TABANLI BİYOSENSÖR TASARIMI</Başlık>
<Özetçe>Bu çalışmada, gerek tarımda zararlılarla mücadele amacıyla kullanımından dolayı çevresel etkilerinin yanısıra, bazı akut zehirlenmelerden sorumlu olan ve kimyasal silah etkeni olarak bir tehdit unsuru oluşturan organofosfor bileşiklerinin saptanması ve ölçülmesine yönelik FET-tabanlı bir potansiyometrik biyosensör tasarımı ele alınmıştır. Bu biyosensörün biyolojik algılama birimini organofosfat hidrolaz (OPH) enzimi, dönüştürücü kısmını da bir alan etkili transistör (FET) oluşturmaktadır. Söz konusu enzimin, çapraz bağlama (cross-linking) tekniği ile sabitlenmesi (immobilizasyonu) zar olarak da BSA (Sığır Serum Albumini) kullanılması önerilmektedir.</Özetçe>
<Anahtar>Potasiyometrik biyosensörler, EnFET, ISFET, organofosforlu bileşikler, pestisidler, organofosfat hidrolaz (OPH).</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>LabView ORTAMINDA GELENEKSEL MAMMOGRAMLARIN SAYISALLAŞTIRILMASI VE KÜTLELERİN SINIFLANDIRILMASI</Başlık>
<Özetçe>Bu bildiri LabView ortamında geleneksel mammografi filmlerindeki belirli biçimdeki tümörlerin sayısallaştırılması ve sınıflandırılması için geliştirilmiş yarı otomatik, bilgisayar destekli bir sistemi tanımlamaktadır. Sayısallaştırma iki yolla yapılabilmektedir: RGB kamera veya saydam adaptörlü bir tarayıcı kullanılarak. Ayrıca başka sistemlerde sayısallaştırılmış mamogramlar üzerinde de çalışmakta olanaklıdır. Mammogramların çözümlenmesi iki aşamadan oluşmaktadır. Öncelikle radyolog tümörü ilgili bölge çizim araçlarıyla bölümler. Daha sonra elde edilen tümör çeperi üzerinden otomatik olarak bir çok şekil betimleyicisi hesaplanır. İkinci aşamada bir Bayes sınıflandırıcısıyla iyi bilinen normalize yuvarlaksallık betimleyicisi kullanılarak iyi yada kötü huylu tümörler saptanır. Çizgi ve ilgili bölge yoğunluk ölçüm araçları daha doğru sınıflandırma yapılarının tanımlanması için gerekli diğer kullanıma hazır bileşenlerdir. Ölçülen yoğunluk değerleri kullanılarak mamogramlardaki tümörleri otomatik olarak bölümleyen, yağlı dokuları etiketleyen ve mikrokalsifikasyonları saptayan yazılımlar da geliştirilebilinir.</Özetçe>
<Anahtar>LabView, mammografik kütle, normalize yuvarlaksallık.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HAYVAN KEMİĞİNDEN HİDROKSİLAPATİT ÜRETİM KOŞULLARININ ENİYİLENMESİ</Başlık>
<Özetçe>Hidroksilapatit (HAp), diş hekimliği ve ortopedide kullanılan biyouyumluluğu çok iyi bir seramik malzemedir. HAp, doğal kemik ve dişten üretim veya anorganik sentez yöntemi olmak üzere başlıca iki şekilde elde edilmektedir. Bu çalışmada HAp, dana femurundaki kolajenin NaOH kullanılarak ayrışması (degredasyon-deproteinizasyon) ile elde edilmiştir. Deproteinizasyon yöntemindeki çözelti derişimi (konsantrasyon) ve sıcaklık parametreleri değiştirilerek HAp üretiminin en uygun koşulları araştırılmıştır. Sıcaklık arttıkça düşük konsantrasyonlu çözeltilerdeki reaksiyon süreleri kısalmaktadır . Elde edilen HAp, 850 oC’de kalsine edilmiş, öğütülmüş, kızılötesi spektrumu (FTIR) çekilmiş ve ticari bir HAp ile karşılaştırılmıştır.</Özetçe>
<Anahtar>Hidroksilapatit, hayvan kemiği, deproteinizasyon.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SOL-JEL YÖNTEMİYLE HAZIRLANMIŞ BİYOCAM-SERAMİKLERİN VE BİYOCAM’IN OSTEOİNTEGRASYONU</Başlık>
<Özetçe>Seramikleri canlı doku ile ilişkileri yönünden inert olan (Al2O3), rezorbe olan (Ca3PO4, hidroksiapatit) ve yüzey reaktif (cam-seramik ve cam) olanlar şeklinde ayırabiliriz. Sol-Jel yöntemi metal alkoksitlerden oluşan ve onların düşük sıcaklıklarda cam-seramik yapımında kullanılmasında kullanılan jel sisteminin ismidir. Cam seramiklerin bioaktivitesi, dokuyla temasında yüzeyinde hidroksiapatit benzeri kristallerinin oluşumu ile tanımlanmaktadır. Sol-Jel yöntemiyle, tetraetilortosilikat, dibütilfosfat, magnezyum ve kalsiyum nitrat kullanarak, 30SiO2-17MgO-53Ca3(PO4)2 yapısında cam-seramik elde edildi. Ayrıca bazik ortamda, SiO2 ihtiva eden jel sentezlendi. Cam-seramik ve cam örnekleri kararlılık ve kristalleşme için 1100 ºC a kadar olan farklı sıcaklıklarda ısıtıldı. Daha sonra örnekler Yapay Vücut Sıvısı (YVS) ile 10 gün muamele edilmeden önce ve sonra XRD ile incelendi. İn-vitro test sonuçları cam-seramiklerin yüzey reaktivitesinin camlardan daha fazla olduğunu, in-vivo test bulguları, osteid kemik dokusunun yerine geçme yeteneklerinin fazla olduğunu gösterdi.</Özetçe>
<Anahtar>Cam-seramik, sol-jel yöntemi, osteid kemik</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DİŞ HEKİMLİĞİNDE AMELİYAT SONRASI İMPLANT ETRAFINDAKİ KEMİK İYİLEŞMESİNİN HIZLANDIRILMASINDA KULLANILABİLECEK ELEKTROMANYETİK ALAN DARBE ÜRETECİ TASARIMI</Başlık>
<Özetçe>Bu makalede, diş hekimliğinde kullanılan kemikle tümleşik implant uygulamaları sonrası elektromanyetik alan ile tedavinin etkinliğinin görülebilmesi için deney hayvanları üzerinde yapılan çalışmalarda kullanılmak üzere tasarımlanan elektromanyetik alan darbe üreteç sistemi açıklanmaktadır. Elektromanyetik alan darbe üreteç sistemi; darbe frekans ve genişliğinin kontrol edildiği zamanlama/kontrol devresi, bobin sürme ve aşırı akım önlemenin sağlandığı bobin sürücü devreleri ve bobinlerden oluşur. Tavşanlar üzerinde yapılan deneysel çalışmalarda kullanılmak üzere, 10 adet bobin ve bobin sürücü devre gerçekleştirilmiştir. Tasarımlanan sistem, darbe frekansının ve darbe genişliğinin uygulamaya yönelik olarak değiştirilebilmesine imkan sağlamaktadır. Deneylerde ise 100Hz darbe frekansı ve 25?sn. darbe genişliği kullanılmıştır. 10 adet tavşanın kullanıldığı çalışmada, tavşanlara implant yerleştirilmiş ve operasyon sonrası tasarımlanan sistem kullanılmak suretiyle kemik iyileşmesindeki değişimler 0,2mT değerindeki manyetik alan yoğunluğunda gözlemlenmiştir. Deneysel çalışmalar devam etmekte olup, elde edilen ilk bulgular; tasarımlanan sistemin kullanıldığı implant uygulanmış kobaylarda kemik iyileşmesinin, doğal olarak iyileşmeye bırakılan diğer kobaylardan daha hızlı olduğunu göstermiştir.</Özetçe>
<Anahtar>Elektromanyetik alan, implant, bobin</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>CEP TELEFONU FREKANSLARI İÇİN ÇİFTKUTUP ANTENLERİN YAKIN ALANININ ETKİSİNDE KALAN DOKULARIN ISIL ÇÖZÜMLEMESİ</Başlık>
<Özetçe>Cep telefonu frekanslarında çiftkutup anten yakın alanının etkisinde kalan dokuların ısıl çözümlemeleri Penne biyo ısı denkleminin kararlı durumda ve yalıtılmış sınır koşullarındaki çözümü ile yapılmıştır. Dokuda soğurulan SAR, N. Kuster tarafından önerilen analitik yöntemle belirlenmiş ve biyo ısı denkleminde kullanılmıştır. Böylece çiftkutup antenlerin yakın alan bölgesinde kalan dokuların ısıl çözümlemeleri için oldukça pratik bir tahmin imkanı sağlanmıştır.</Özetçe>
<Anahtar>SAR, biyo ısı denklemi, ısıl çözümleme, RFR.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DİŞHEKİMLİĞİNDE BİYOMATERYAL KULLANIMI: ALT ÇENE KEMİĞİNDE KİST BULUNAN BİR OLGU</Başlık>
<Özetçe>Dişhekimliğinde biyomateryal kullanımı son 30 yılda büyük gelişme göstermiştir. Kullanım alanları ve materyaller her geçen gün değişim ve gelişim göstermektedir. Trikalsiyum fosfat, küçük ve orta büyüklükteki kemik defektlerinde kullanılan sentetik bir biyomateryaldir. Yapılan çalışmalar lokal ve sistemik toksik etki göstermediği, doku ile biyolojik uyumunun tam olduğunu ve yeni kemik yapımını olumlu yönde etkilediğini, kemik için uygun bir matriks görevi yaptığını ve alt çene kemiğinin direncini arttırdığını göstermiştir. Bizim olgumuzda alt sağ ikinci küçük azı dişinden kaynaklanan kistin tedavisi sonrası dişin sürmesini olanaklı hale getirmek için kemik boşluğunun içine uygulanan biyomateryali ve yarattığı olumlu sonuçları göstermektedir.</Özetçe>
<Anahtar>Biyomateryal, trikalsiyum fosfat, kist, alt çene kemiği.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DOĞAL ZEOLİTLERİN MEDİKAL UYGULAMALARI</Başlık>
<Özetçe>Zeolitler silikat grubu mineraller içinde özel yeri olan minerallerdir. Kristalin yapısı bal peteği şeklinde oluşu nedeniyle mezaporoz yapıya sahiptir. Süngerimsi yapısıyla azot, fosfor, klor, gibi elementlerle, yağ, protein, glikozları ve metan gibi doğal gazları sorbsiyon özelliğine haizdir. Kimyasal reaksiyonlarda katalitik etki yapabilirler. Yapısal özelliklerine bağlı olarak anyon, katyon gibi iyon değişimi yapabilir. Ağır metal iyonlarını ve radyo aktif ürünleri tutma yetisine sahiptir. Özellikle doğal zeolitler; eriyonite tipi hariç, yapay zeolitlere göre daha biyouyumludur. Zeolit tipleri içinde sağlık ve veterinerlik sektöründe kullanılanları “klinoptilolite” formunda olan tipidir. Klinoptilolite ilginç özellikleriyle; insan ve hayvan sağlığına etkin oluşuyla yaşam kalitesini artırır. Farmakolojide ilaç bileşimlerine bağlayıcı olarak kullanılır. Ağır metal zehirlenmelerinde, mide pH’şını düzenlemede, diyarede ilaç olarak kullanılmaktadır. Diş hekimliğinde gümüş nitrat yüklenerek antimikrobiyel halinde doku düzenleyicilerde, kanal patlarında, kompozitlerin bileşimlerinde ve diş macunlarında diş temizleyici olarak kullanılmaktadır. Glikoz tutma özelliğiyle şeker hastalarında glikoz adsorbsiyonunda değerlendirilmeye çalışılmaktadır. Melanom hücrelerinin artışını, durdurduğu tespit edilmiştir kanser tedavisinde çalışmalar sürdürülmektedir. Diyaliz cihazlarında azot tutmasıyla diyaframlarda, narkoz gazlarının ayarlanmasında kullanılmaya çalışılmaktadır. Hayvancılıkta, asidoza karşı, diyare ve sütteki yağ oranını artırmada, stresse karşı, barsak parazitlerine, uyuza, tırnak yaralarının iyileştirilmesinde ve yem katkı maddesi olarak yemden yararlanmayı artırmak için kullanılmaktadır. E.Coli, salmonelle, afla toksin, beta toksin gibi oluşumları tutması nedeniyle antibiyotiklerin yanında ya da bağımsız olarak klinoptilolitlerden faydalanılmaktadır. Üstün biyo uyuma sahip doğal zeolitler, ülkemizde bol ve yüksek kalitede bulunmaktadır. Özellikle Gördes zeolitleri yüksek oranda klinoptilolite bileşimindedir. Gayri safiyet olarak bulunan kısmında toksik maddeler bulunmamaktadır. Bu denli faydalı olan klinoptilolite, zengin rezervleri göz önüne alınarak klinoptilolite ülke sağlığına kazandırılmalıdır.</Özetçe>
<Anahtar>Doğal zeolit, klinoptilolite, Gördes, medikal Uygulama</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ANESTEZİ ESNASI ve SONRASI DÖNEMDE HASTANIN İZLENMESİ</Başlık>
<Özetçe>Günümüzde ilerleyen bilimin amacı gittikçe daha akıllı sistemler oluşturmaktır. Medikal sistemlerde de, 1980’lerden beri yeni teknikler ortaya çıkmaktadır. Geçtiğimiz yirmi yıl içerisinde kontrol sistemleri teknolojisinde önemli gelişmeler olmuş, bu dönemde elektronik ve bilgisayardaki gelişmeler kontrol teorisi alanında bir çok uygulamanın yapılmasına olanak sağlamıştır. Tıp, kontrol mühendisliği ile ilişkili bir bilim dalı olmamasına rağmen, etkilenmiş ve bugün özellikle cerrahi operasyon ve yoğun bakım ünitelerindeki “on-line” cihazlar, kontrol tekniklerinin ürünü olarak ortaya çıkmışlardır. Anestezi esnası ve sonrası dönemde hastanın izlenebilmesi, hasta güvenliği ve konforu için son derece önemli bir süreç ve işlemdir. Sağlıklı bir operasyon için, operasyon öncesi, esnası ve sonrası dönemde hastanın birtakım parametrelerinin sürekli ölçülmesi, değerlendirilmesi ve kontrol edilmesi gereklidir. Bu bildiride anestezi esnası ve sonrası dönemde takip altına alınması gereken parametre ve ölçüm tekniklerine değineceğiz. Ele alınacak olan parametrelerin ölçümü ve kontrol edilebilirliği hususu, akıllı yeni anestezi cihazlarının üretilmesi çalışmalarında belirleyici rol üstlenecektir.</Özetçe>
<Anahtar>PM, kişisel görüntüleme, anestezi Kontrolü</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ULTRASONİK FİZYOTERAPİ CİHAZLARINDA ENERJİ TRANSFERİNİN YÖNTEMLERİ VE PROBUN YÖNLENDİRİLMESİ</Başlık>
<Özetçe>Ultrasonik dalganın biyolojik etkileri ilk kez Langevin tarafından keşfedildi. Küçük balıkların, ultrasonik dalgaların bulunduğu bir havuza bırakıldığında öldüklerini gözledi. Daha sonra Langevin and Wilhams, konuyla ilgili teorik ve pratik çalışmaları sürdürerek ultrasonik dalganın biyolojik etkilerinin sonuçlarını buldular. Hornat'ın çalışmaları, ultrasonik dalganın insan derisi için çeşitli zararları olduğunu göstermiştir. Ultrasonik dalganın sürekli olarak verimliliği ve biyolojik etkileri hakkındaki araştırmalar sürdürülmüştür. Ultrasonik enerji, mekanik titreşimdir ve çok yüksek frekanslı olduğu için elektriksel enerji mekanik enerjiye dönüştürülerek elde edilir. Ultasonik enerji sisteminin ilk kısmı, diatermi1 üreteci gibi yüksek frekansta alternatif akım üretmektedir. İnsan kulağının işitebildiği ses frekansı aralığı düşünülürse, üst sınırdan oldukça yüksek olan ultrasonik dalga, oldukça yüksek frekansta titreşimler olarak düşünülür. Ultrasonik dalgalarla tedaviye yönelik cihaz tasarımı için enerji transfer metodlarının iyi etüd edilmesi bir zorunluluktur. Ayrıca cihazdan alınacak maksimum fayda prob yönlendirilmesine de son derece bağlıdır. Bu çalışmada bu konular ele alınarak, bu alanda yapılacak uygulamalara ışık tutmak amaçlanmıştır.</Özetçe>
<Anahtar>Ultrasound, Problar, Fizyoterapi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DİŞHEKİMLİĞİNDE PROTETİK TEDAVİDE KULLANILAN TAM SERAMİK SİSTEMLER</Başlık>
<Özetçe>Dişhekimliğinde protetik tedavilerin başarısı fonksiyon, konuşma, estetik ve hasta memnuniyeti ölçülerinde değerlendirilir. Sıklıkla kullanılan metal-seramik sistemlere alternatif olan tam seramik sistemler, gerek biyouyumluluk gerekse estetik açıdan tatminkar sonuçlar vermektedir. Ancak bu sistemlerin de kırılganlık ve yapım zorluğu gibi dezavantajları mevcuttur. Tam seramik protezlerin yapımında 3 temel yöntem bulunmaktadır: geleneksel sinterleme tekniği, döküm veya presleme teknikleri ve farklı sistemlerle doğrudan aşındırma teknikleri. Bu çalışmada tam seramik uygulamaları ve bu sistemlerin fiziksel ve kimyasal özelliklerinden bahsedilecektir.</Özetçe>
<Anahtar>Dişhekimliğinde protez uygulamaları, tam seramik sistemler.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BAYAN KÜREKÇİLERDE DİNAMİK KONTRAKSİYONLAR SIRASINDA YORGUNLUĞA BAĞLI EMG GÜÇ DAĞILIMI DEĞİŞİMİ</Başlık>
<Özetçe>‘Yüzeyel Elektromiyografi Güç Dağılımı Analizi’ (YEGDA), iğnesiz bir yöntem olarak nöromusküler aktiviteyi değerlendirmenin avantajlı bir yoludur. İstemli kas kontraksiyonları sırasında oluşan kas yorgunluğu her ne kadar çok nedenli bir olguysa da, spor yapmayan deneklerde spektral ölçütlerde değişim (güç dağılımının ortanca ve ortalama frekanslarında azalma) ile tanımlanabilmektedir. Eğer bu kriterler elit atletler için de geçerli ise, antrenman ve performans gelişimini izlemenin yanı sıra, yoğun fiziksel egzersiz sırasındaki kassal uyum hakkında bilimsel araştırmalar da kolaylaşacaktır. Bu amaçla, çalışmalar 16-21 yaş arasındaki Türk milli takımından seçilen 10 sağlıklı bayan kürekçi üzerinde yapıldı. Deneklerden yorulana kadar egzersize devam etmeleri istendi. EMG kayıtları dominant bacaktaki Vastus Lateralis kasından alındı. %80 MVC ile beş dakika ara ile yorgunluk testleri iki kez tekrarlandı. İlk olarak, denekler yorulana kadar oksotonik diz ekstansiyonlarına (30/dak.-60/dak.) devam ettiler. Yüzeyel EMG sinyalleri anında bilgisayar bağlantılı bilgi sistemine kaydedildi. Güç dağılımı, Fast Fourier Dönüşümü (FFD) ile ham EMG sinyalinden hesaplandı. Gürültüler temizlenerek sadece aktif kas kontraksiyonlarının güç spektrumunun ortanca (OCF) ve ortalama frekans (OMF) değerleri hesaplanmıştır. Buna ek olarak, Borg Kategori Oran Skalası (CR-10), algılanan kas yorgunluğunu ölçmek için kullanılmıştır. Çalışmanın sonucunda, yorgunluk profillerine bakıldığı zaman hem OCF hem de OMF değerleri bireyler arasında farklılık göstermektedir. Ayrıca birinci ve ikinci deneylerde güç spektrumundaki kayma her bir denek için değişik olmaktadır. Ancak her iki deney için OCF ve OMF değerlerinde görülen spektral kaymalar genelde benzerlik arz etmektedir. Deney süresince tüm deneklerde OCF ve OMF değerleri periyodik artma ve azalmalar gösterdi. Yüksek uyarı oranlarıyla büyük motor birimlerin kontraksiyona katılımı veya motor birimlerin değişmeli olarak oksotonik kontraksiyonları sürdürmeleri bu sonuçların nedeni olabilir. Bu ilginç sonuçlar, yoğun antrenman yapan elit kürekçilerin özel kas adaptasyonlarının (uyumunun) bir göstergesi olabilir.</Özetçe>
<Anahtar>EMG, spor, yorgunluk, ortanca frekans, ortalama frekans, güç dağılımı analizi, elit kürekçiler</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TIBBİ CİHAZLARIN YAŞAM DÖNGÜSÜ VE SORUNLARI</Başlık>
<Özetçe>Tıbbi cihazların tipik yaşam döngüsü; planlama, bütçeleme çalışmalarıyla başlar, satın alma, montaj ve kullanımı ile devam eder, cihaz devre dışı bırakılıp, sökülünce sona erer. Ülkemizde kamu kurum ve kuruluşlarının ihtiyaç duyduğu tıbbi teçhizatın tedariki teknik şartnamelerle gerçekleştirilmekte olup, söz konusu teknik şartnameler tedarik faaliyetinin planlanması açısından önem kazanmaktadır. Tıbbi cihaz ve ürünler konusundaki dışarıya olan bağımlılığımız ve bu alandaki denetimsizlik nedeniyle ülkemize girmiş olan kalitesiz ve sertifikasız cihazlar büyük döviz kaybına neden olmuştur. Satın alınan tıbbi cihazların ekonomik ömrünü büyük oranda işletme, idame ve bakım faaliyetleri belirlemektedir. Bu makalede, ülkemizin tıbbi cihaz mezarlığına dönüşmemesi için tıbbi cihazların işletme, idame ve satın alınmalarında dikkat edilmesi gereken hususlar ve tıbbi cihazlarda ekonomik ömür kriterleri açıklanmaktadır.</Özetçe>
<Anahtar>Tıbbi cihaz, Teknik şartname, Yaşam döngüsü</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AĞIZ İÇİNDE GÖRÜLEN HASTALIKLARDAN LÖKOPLAZİ; TEŞHİS VE TAKİBİ</Başlık> 
<Özetçe>Lökoplazi Dünya Sağlık Örgütü (WHO) tarafından ağız içi mukozasından kolaylıkla sıyrılamayan ve diğer hastalıklar gibi klinik olarak karakterize edilemeyen beyaz leke veya plak şeklindeki lezyonlara verilen isimdir. Nedeni kesin olarak bilinmemekle beraber tütün ve alkol kullanımı ilk sırada gösterilen etkenlerdir. Habis değişim gösterme eğiliminden dolayı dikkatle teşhis ve takibi yapılmalıdır. Kesin teşhisi için biyopsi yapılması gereklidir. Ayrıca hastalığın takibi açısından da günümüzde kullanılan; yüzeyin kazınarak hücrelerin incelenmesine dayanan (sitolojik) sistemler ve özel boyalarla boyanması (toluidin mavisi testi) da kesin dayanaklar oluşturmamaktadır. Her 6- 12 ayda bir biyopsi alınması da hastaları oldukça rahatsız eden bir yöntemdir. Görüntüleme sistemleri ve teknolojinin ilerlemesi ile beraber amacımız, güvenirliği yüksek ve hastanın rahat tolere edebileceği bir takip sisteminin gelişmesine yardım etmektir.</Özetçe>
<Anahtar>: Lökoplazi, biyopsi, sitolojik inceleme, toluidin mavisi testi, habis değişim eğilimi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>OLGUNLUĞA GEÇİŞİN DOMUZ YAVRULARININ SOLUNUMLARINA ETKİSİ</Başlık>
<Özetçe>Pek çok hayvan modelinde doğumdan sonraki günlerde solunumla ilgili ön-motor ve motor nöronlarının biyo-kimyasal biyo-elektrik özelliklerinde hızlı ve şiddetli değişiklikler görülür. Bu çalışmada, domuz yavrularının olgunluğa geçişlerinde solunumla ilgili sinir ağındaki zaman-sıklık örüntülerinde oluşan değişiklikler tanımlandı ve niceliklerini belirledi. Niceliklerin belirlemesi uyarlanabilir, uyumlu izleme algoritmasını da içeren bir dalgacık dönüşümü yöntemi kullanılarak yapıldı. Birinci deneyde, olgunluğa geçiş sürecinde solunum örüntü üretecinin dinamik davranışını kavrayabilmek için, normal solumada üç ayrı yaş kümesinden (3-7 gün (n=9), 10-21 gün (n=7), ve 25-35 gün (n=10)), olgunluğa geçişin solunum örüntü üretecine olan zaman-sıklık etkileri incelendi. Bulgularımız solunum örüntü üretecinin doğum sonrası yaşamın ilk haftasındaki sürede çok değişken olduğunu ve birkaç düşük (150 Hz’in altında) ve yüksek (150 Hz’in üstünde) sıklık yapısından (atomlar) oluştuğunu göstermektedir. Bu değişkenlik ilk haftadan sonra frenik nörogramın erken evresinde azalır, daha düzgün ve daha fazla düşük sıklıklı bir yapı kazanır, ancak örüntüsü doğumdan sonraki ilk haftada frenik nörogramın erken ve geç evrelerinde görünen örüntüye benzer. Bu nedenle, frenik nörogramın erken ve geç evreleri 3-7 gün kümesi için özgündür, ancak solunum örüntü üretecinin davranışı erken evrede daha düşük sıklıklı bir etkenlik gösterir, daha sonra da olgunlaşma sürerken yeniden daha karmaşık olur. Solunum örüntü üretecinin nicelleştirilmesi bu üretecin etiyolojisini anlamada ve engelleyici uyku apneası, özellikle ani bebek ölümü sendromu gibi önemli klinik nefes alma örüntüsü bozukluklarına tedavi geliştirmede çok yararlı olacaktır.</Özetçe>
<Anahtar>Solunum örüntü üreteci, uyarlanabilir dalgacık dönüşümü, uyumlu izleme algoritması, engelleyici uyku apneası, ani bebek ölümü sendromu</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BiyoMEMS Uygulamaları için Kaotik Mikro Karıştırıcı Tasarımı ve Üretimi</Başlık>
<Özetçe>MEMS (MikroElektroMekanikSistemler) teknolojisi ile üretilebilen yapıların minimum boyutlarının mikrometrenin altına inmesiyle; bakteri, virüs, DNA ve bunlar gibi biyolojik örneklerle etkileşim halinde çalışabilen mikroçipler geliştirilmeye başlanmıştır. Bu teknoloji sayesinde üretilen çiplerin fiyat, boyut, ağırlık ve elektronik devreler ile aynı anda üretilebilmeleri gibi avantajları dikkate alındığında kendilerine has yaygın yeni uygulama alanları oluşmaktadır. BiyoMEMS olarak adlandırılan bu alanın temel çalışma konularından birini mikro akışkanlar ve mikro akışkanlık oluşturmaktadır. Mikro akışkanlık uygulamaları için tasarlanan BiyoMEMS’de mikro karıştırıcılar önemli bir bileşen haline gelmektedir. Akışkanlar iki tip akış rejimi gösterir: düzgün ve türbülanslı akış. Karıştırma göz önünde bulundurulduğunda türbülanslı akış düzgün akışa göre daha avantajlıdır. Mikro boyutlara inildiğinde, sıvılar sadece difüzyon ile karışabildiği için, BiyoMEMS aygıtlarda çokça kullanılan mikro kanallar içinde türbülanslı bir akış yaratmak zor bir iş haline gelmektedir. Bu çalışmada mikro ortamlarda çalışabilecek, kaotik adveksiyon prensibine dayalı bir yöntem kullanılmıştır. Altın elektrotların üzerinde ortaya çıkan ve joule ısınması prensibine dayanarak luşan ısıl uyarımların yaratacağı baloncukların türbülanslı akış oluşturmasından yararlanan bir mikro karıştırıcı sistem önerilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Biyomedikal Mühendisligi Uygulamaları için Amperomerik Çeviricili Biyosensör İmalatı</Başlık>
<Özetçe>Biyomedikal Mühendisliği’nde yeni teşhis tanı kitlerinin gelistirilmesi veya varolan sistemlerin performanslarının arttırılması uygulamada büyük bir öneme sahiptir. Çalışma ile amperometrik ölçüm prensibine dayalı probun laboratuar koşullarında imalatı gerçekleştirilmiştir. Böylece biyomoleküler tanı ve teşhis sistemlerin en önemli yapı birimi olan sensörlerin temel bileşenleri ile ilgili alt yapı oluşturulmuştur ve ayrıca geliştirilen probun uygun tanıyıcı tabaka ile entegrasyonu ile hazırlanacak biyosensör, sağlık sektöründe kullanılabilecek analitik bir cihaz olarak kullanıma hazır hale getirilecektir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Manyetik Rezonans Elektriksel Empedans Tomografi (MREET) ve Manyetik Rezonans Akım Yoğunluğu Görüntüleme (MRAYG) için Akım Kaynağı Tasarımı</Başlık>
<Özetçe>MREET ve MRAYG yöntemlerinde cisme akım uygulanması için bir akım kaynağına ihtiyaç vardır. Bu çalışmada iki akım kaynağı tasarımı incelenmiştir. İlk tasarımda, mikrodenetleyici ve voltaj/akım (V/A) çevirici olmak üzere iki ana blok vardır. Mikrodenetleyici bloğu Manyetik Rezonans Görüntüleme (MRG) cihazından 900 RF darbesinin uygulanma anını belirten bir senkronizasyon sinyali alarak üretilmek istenen akım dalga şeklini voltaj dalga şekli olarak üretmektedir. “Howland Current Pump” tasarımı kullanılmış olan V/A çevirici bloğu ise üretilen voltaj dalga şeklini akıma çevirmektedir. İkinci tasarımda, ilk tasarımdan farklı olarak mikrodenetleyici devresinden gelen sinyaller “optocoupler” entegreleri kullanılarak V/A çevirici devresinden yalıtılmıştır. Yapılan deneylerde mikrodenetleyici devresi MR konsolunun yanına, V/A çevirici devresi de MRG cihazının bulunduğu Faraday kafesinin hemen dışına konmuştur. İlk tasarım kullanıldığında, MR görüntüsünde geniş bantlı bir gürültü görülmüştür ve görüş alanı (field of view) içerisinde deney fantomu görülmemektedir. Gürültünün ortamdan kapılabileceği ya da mikrodenetleyici ve MR konsolunda bulunan yüksek frekanslı sinyallerden kaynaklanabileceği düşünülmüştür. İkinci tasarım kullanıldığında ise gürültü seviyesinin azaldığı gözlense de istenilen gürültü seviyesine inilememiştir. Bu duruma V/A çevirici devresinden elektrotlara giden kablonun ortamdan gürültü kapmasının neden olduğu düşünülmektedir. Bu nedenle, ortamdan kapılabilecek gürültülere karşı, elektrotlara giden kabloların kısa olmasının ve V/A çeviriciye gönderilecek sinyallerin fiberoptik bir bağlantı üzerinden gönderilmesinin gerekliliği anlaşılmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Mamografi Raporları için Mantıksal Bilgi Erişim Sistemi A Boolean</Başlık>
<Özetçe>Bu çalışmada, mevcut bir Türkçe mamografi rapor arşivindeki belgeler üzerinden geriye dönük arama yapabilme olanağı sunan mantıksal bilgi erişim sistemi sunulmuştur. Sistem yardımıyla, arşivdeki belgelere hasta numarası veya tarih gibi bilgiler yerine mantıksal sorgular kullanarak erişim sağlanabilmektedir. Ayrıca bu çalışma, Türkçe metinler için genel bir mantıksal bilgi erişim sistemi olarak kullanılabilir. Bu makalede, geliştirilen sistemin ayrıntıları ve geliştirme sürecinde yaşanan deneyimler aktarılmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Geliştirilen Yeni Artroskopik Düğüm Pretzel’in Karşılaştırmalı Biyomekanik Analizi</Başlık>
<Özetçe>Bu çalışmanın amacı artroskopik omuz ameliyatlarında kullanılmak üzere geliştirdiğimiz Pretzel düğümünün mekanik özelliklerini değerlendirmek ve bu yeni düğümü standart olarak kabul edilen Samsung Medical Center (SMC) ve Nicky’s düğümleri ile karşılaştırmaktır. Düğümler kilitsiz(Pretzel ve SMC) ve üç değişken yönlü ters yarım bağ ile kilitlenmiş olarak (RHAPs ile kilitlenmiş Pretzel, SMC ve Nicky’s düğümleri) iki ayrı koşulda döngüsel yükleme testi ve en yüksek dayanım testine tabi tutulmuştur. Her iki koşul için de düğümlerin en yüksek uzama, ilk ve son döngülerdeki uzama değerlerine, dayandıkları en yüksek yüklere, ilmek güvenliği ve iflas mekanizmasına bakılmıştır. Pretzel, ilmek güvenliğinde kilitsiz koşulda SMC düğümüne kıyasla gelişme göstermiştir. Kilitli koşulda SMC düğümüne kıyasla en yüksek dayanım testinde anlamlı şekilde daha az uzama gösteren Pretzel, diğer testlerde standart düğümlere benzer özellikler göstermiştir. Sonuçlarımız, Pretzel düğümünün artroskopik müdahalelerde güvenle kullanılabileceğine ve ilmek güvenliği sağlaması açısından öngerilimli dokularda kullanımda üstünlük sağlayabileceğine işaret etmektedir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Diyabet Yönetiminde Bilgi ve İletisim Teknolojileri</Başlık>
<Özetçe>Türkiye’de gelişen teknolojiyle beraber internet ve cep telefonu kullanımının yaygınlaşması günlük yasamı olumlu yönde etkileyecek önemli gelişmeleri beraberinde getirmiştir. Sağlık sektöründe bilgi ve iletişim teknolojilerinin kullanılmasının önemli bir örneği olan diyahat.net’ten yola çıkacak olursak; Diyabetli bir hastanın interneti ve cep telefonunu kullanarak günlük kan seker değerleri, egzersiz listesi, ilaç kullanımı, diyet listesi gibi birçok veriyi bir sisteme kaydetmesi ve bu sistem sayesinde isteği doğrultusunda SMS yoluyla kan sekeri ölçmesi gereken zamanlarda, doktor randevularında, ilaç saatlerinde hatırlatma mesajları alması sağlanmaktadır. Doktor ise bu sistemi kullanarak diyabetlinin durumunu güncel olarak takip edebilmekte, gerek gördüğü değişiklikleri yine internet ortamında yapabilmektedir. Dolayısıyla diyahat.net sayesinde hasta ve doktor aktif bir iletişim içersindedir. Diyabetli, bu sistem üzerinden sorularını doktora daha rahat ve ayrıntılı olarak iletip cevap alabilmekte, doktor ve hasta, hastalığın takibinde zamandan kazanmaktadır. Bu sistem hem diyabetli için bir motivasyon kaynağı olmakta, hem de hastalığının en iyi şekilde kontrol altında tutulmasını sağlamaktadır. Doktor, hastanın güncel verilerini istediği zaman dilimi içersinde görerek tedaviyi yönlendirebilmektedir. Kore’de benzeri bir program kullanılarak yapılan bir araştırma ve benzeri çalışmalar, bu sistemin diyabetlinin hastalığını kontrol altında tutmasında ve kan sekerinin düşmesinde önemli ölçüde yardımcı olduğunu kanıtlamıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Homojen Olmayan Ana Manyetik Alanda Manyetik Rezonans Sinyalinin Analizi</Başlık>
<Özetçe>Günümüzde malzeme analizinde kullanılmak üzere, homojen olmayan ana manyetik alanlı Nükleer Manyetik Rezonans (NMR) sistemleri geliştirilmiştir. Bu nedenle, biyolojik dokuları görüntülemek amacıyla homojen olmayan ana manyetik alan kullanan Manyetik Rezonans Görüntüleme (MRG) sistemlerinin geliştirilerek kullanılabileceği öngörülmüştür. Bu öngörünün doğruluğunu sınamak için Manyetik Rezonans (MR) sinyali analiz edilmelidir. Bu çalışmada, MR sinyalini tanımlayan parametrelerin, MRG sisteminin ana manyetik alanının homojenlikten sapma seviyesine bağlı olarak değişimi incelenmiştir. MR sinyalini tanımlayan parametreler sinyalin tepe değeri, sinyalin enerjisi ve sinyalin gevşeme katsayısıdır. Bu parametrelerin değişimiyle MRG sisteminin olması gereken özelliklerinin değişimi analiz edilmiştir. Böylece, bir MRG sisteminin özelliklerinden başlayarak sistemin hangi homojenlikten sapma seviyesine kadar kullanılabileceği de incelenmiştir.</Özetçe>
<Anahtar>Manyetik rezonans görüntüleme, Homojen olmayan ana manyetik alan.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Cep Bilgisayarı ile Kalp Seslerinin Ayrık Fourier Dönüşümünün Elde Edilmesi</Başlık>
<Özetçe>Kalp insan hayatı için iki önemli organdan birisidir. Günümüzde kalple ilgili rahatsızlıkların teşhisinde hekimlerce kullanılan en önemli yöntem steteskop ile dinleme yöntemidir. Kalbe giren kanın akısı ve buna baglı kapakçık hareketleri ile oluşan sesler steteskop ile dinlenilerek kalp ile ilgili anormallikler tespit edilmektedir. Fakat steteskop ile dinleme yönteminin birçok kısıtlaması bulunmaktadır. Bu çalışmada elektronik steteskop ile hastadan alınan kalp seslerinden sayısal veriler elde edilerek sinyal isleme yöntemlerinden birisi olan ayrık Fourier dönüşümü ile frekans analizi yapılmış ve cep bilgisayarı üzerinde hem kalp sesinin grafiği hem de frekans spektrumu görüntülenmiştir. Bu sayede normal ve anormal kalp seslerinin frekans spektrumları incelenerek normal ve anormal seslerin frekans ekseni üzerindeki farklılıklarının tanı koymada faydalı olabileceği düşünülmektedir. Çünkü normal kalp sesinden farklı olarak, herhangi bir kalp rahatsızlığı bulunan hastadan alınan kalp seslerinde yüksek frekans bileşenleri bulunmaktadır. Geliştirilen sistemin mobil olarak çalışması klinik ortamda hekimlerin pratik kullanımı için uygundur.</Özetçe>
<Anahtar>Kalp sesleri, Elektronik steteskop, Sayısal işaret isleme, Ayrık Fourier dönüşümü</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Kalbin İç ve Dış Yüzeylerinin Aynı Anda Haritalanması İçin İstatistiksel Kestirim Yönteminin Kullanılması</Başlık>
<Özetçe>Katetere dayalı kalp haritalaması teknikleri az girişimsel olmaları sebebiyle kalpteki ritim bozukluklarının karakterizasyonunda yaygın olarak kullanılmaktadırlar. Çok elektrotlu sepet kateterler ve toplardamar içine yerleştirilebilen çok elektrotlu kateterler kullanılan kateterlerden ikisidir. Bu yaklaşımlar kalbin sadece bir yüzeyinin haritalamasını sağlamaktadırlar. Bu nedenle bir kalp atımında aynı anda kalbin hem iç yüzeylerinin (endokart) hem de dış yüzeyinin (epikart) haritalamasını gerçekleştirecek yeni bir yönteme ihtiyaç vardır. Bu çalışmada çok elektrotlu sepet kateter ve toplardamara yerleştirilebilen kateter yardımıyla aynı anda epi/endokart haritalaması için istatistiksel kestirim yöntemini kullandık. Bu yaklaşımın doğruluğunu göstermek için kalbin üç boyutlu elektriksel aktivitesinin benzetimini gerçekleştirdik. Benzetimde Aliev- Panfilov modeli kullanarak bir veri havuzu oluşturduk. Benzetim veri havuzumuz, endokart, miyokart ve epikartta kaynak noktası bulunan 3880 kalp haritasından oluşmuştur. Bu haritaların yarısı “eğitici veri seti” diğer yarısı ise “test verisi” olarak kullanılmıştır. Sağ ve sol endokartta 64’er nokta çok elektrotlu sepet kateter ve epikartta 91 nokta toplardamar kateter noktaları olarak seçilmiştir. Yöntemin başarısını test etmek amacıyla ilinti katsayısı (İK), hata kareleri ortalamasının karekökü (HKOK), göreceli hata (GH) ve yerelleştirme hatası (YH) gibi ölçütler kullanılmıştır. Sonuç olarak tahmin edilen haritalar ile gerçek haritalar arasında İK değeri ~0,98 İK, HKOK değeri ~2,7 ms, GH değeri ~0,05 ve YH ise 5-6 mm olarak hesaplanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Horlayan Hastaların Solunum, Oksijen Saturasyonu ve Akustik Sinyallerinin Analizi</Başlık>
<Özetçe>Horlama, birçok insanda görülebilen ve kişinin çevre ile uyumunu bozmaktan, boşanmaya kadar gidebilen aile içi bir sorun olabilmektedir. Horlayan hastalar basit horlayan ve tıkayıcı uyku apne sendromlu (TUAS) seklinde iki grupta incelenmektedir. TUAS uyku boyunca üst hava yolunda meydana gelen tıkanma sonucunda ortaya çıkan ve hastada ciddi problemlere yol açabilen bir hastalıktır. TUAS tanısı, bu konuda altın standart olarak kabul edilen polisomnografi sistemleri ile bir gece boyunca uyku laboratuarına yatırılan hastalardan alınan verilerin incelenmesi ile konulabilmektedir. Horlama, TUAS’ın en belirgin ve erken semptomu olmakla birlikte yalnız basına klinik tanı için yeterli olmamaktadır. Bu çalışmada basit horlayan ve TUAS’lı hastaların birbirinden ayırt edilmesi için Biopac Veri Toplama Sistemi kullanılarak bir gece boyunca hastalardan alınan solunum (nazal sıcaklık değişimi), oksijen saturasyonu ve akustik (horlama) sinyallerin analizi yapılmıştır. Toplanan verilerin analizi için geliştirilen bir yazılım aracılığıyla horlama sikâyeti olan hastaların uyku laboratuarına yatırılarak polisomnografi kayıtlarının alınmasına gerek olmaksızın hekimin objektif kriterlere dayalı olarak hastaya uygulanacak tedaviye karar vermesine yardımcı olacak bir sistemin geliştirilmesine çalışılmıştır.</Özetçe>
<Anahtar>Horlama, Oksijen Saturasyonu, Nazal Sıcaklık Değişimi, Tıkayıcı Uyku Apne Sendromu.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Koroner Anjiyografi Kaynaklı Anksiyetinin Deri İletkenliği ve Pletismografi ile Değerlendirilmesi</Başlık>
<Özetçe>Gelişmiş toplumlarda stres, uyku kaybı, dikkatsizlik, ve aşırı yorgunluk en sık rastlanan sağlık problemleri arasında yer almaktadır ancak bu durumları klinik açıdan ölçülebilir kılmak, çok sayıda metodolojik problemler içerdiği için oldukça zor olmaktadır. Bu çalışmanın temel amacı, hastanelerde kullanılan tedavi tekniklerinin neden olduğu stresin, fizyolojik değişkenler kullanarak başarılı bir şekilde değerlendirilip değerlendirilemeyeceği ve/veya niceliksel olarak gösterilip gösterilemeyeceğini araştırmaktır. Bu amaçla Erciyes Üniversitesi, Kardiyoloji Merkezinde (Kayseri, Türkiye) anjiyo olacak 8 hastadan deri iletkenliği ve kan hacim sinyalleri alınmıştır. Kayıtlar üç aşamada alınmıştır: anjiyo işleminden 1 saat önce, işlem esnasında ve işlemden 1 saat sonra. Elde edilen ilk sonuçlar fizyolojik değişkenlerdeki değişikliklerin yüksek seviyede birbiri ile tutarlılık gösterdiğini belirtmektedir. Bu umut verici sonuç, kritik tıbbi işlem görecek kişilerin duygusal durumlarında ki değişiklikleri niceliksel olarak değerlendirmek için diğer fizyolojik değişkenleri ve/veya sinyalleri de kayıt takvimimize dahil etmemiz yönünde bizleri motive etmiştir.</Özetçe>
<Anahtar>Kan Hacim Sinyali, Deri İletkenliği Seviyesi, Dikrotik Notch, Koroner Anjiyografi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Doppler İşaretlerinin İşlenmesinde Yeni Bir Dalgacık Dönüşümü Yöntemi</Başlık>
<Özetçe>Günümüzde oldukça yaygın olan inme, beyne giden damarların herhangi bir sebepten dolayı tıkanması sonucu beyin işlevlerinin süratle kaybolmasıdır. İnmenin başlıca sebebi dolaşım sistemindeki alyuvarlardan çok daha büyük olan ve emboli olarak adlandırılan parçacıklardır. Embolik işaretler Doppler ultrason kullanılarak saptanabilir. Embolik Doppler ultrason işaretleri yapı olarak kısa süreli geçici işaretlerdir. Bu işaretler, quadrature Doppler ultrason işaretlerini oluşturan inphase ve quadrature-phase bileşenlerinden, faz ilişkileri kullanılarak, ileri yönlü ve geri yönlü iki işaret olarak elde edilebilir. Ayrık dalgacık dönüşümü bu işaretlerin analizinde yaygın olarak kullanılan yöntemlerden biridir. Ayrık dalgacık dönüşümünün dezavantajlarından biri analiz edilen işaretlerde faz kaymalarına neden olmasıdır. Bu dezavantajın üstesinden gelmek için, ayrık dalgacık dönüşümünün yeni bir gerçekleştirimi olan çift-ağaç kompleks dalgacık dönüşümü kullanılabilir. Fakat Doppler işaretleri iki kanallı oldukları için herbir kanala bu dönüşümün ayrı ayrı uygulanması gerekmektedir. Bu da yapılan işlem sayısını arttırmaktadır. Bu çalışmada, tek bir çift-ağaç kompleks dalgacık dönüşümü kullanarak daha az işlem yükü ile aynı sonucu elde eden yeni bir yöntem önerilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Hızlandırma platformu ile vücut tepki analizi</Başlık>
<Özetçe>Doğru postural denge günlük yaşamın her anını etkilemektedir. Bu çalışmada hızlandırma platformuna vücut tepkisini ölçebilmek için ayak bileği sinyalleri değerlendirilmiştir. Bilek ileri-geri hızlanma sensor verileri, en büyük Lyapunov üsteli metodu ile analiz edilmiştir. Bu çalışmadan elde edilen sonuçlar yaşlıların ve hemiplejik hastalarının vücut cevaplarının tahmininde kullanılabilinir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Elektrohidrolik Litotripside Kullanılan Şok Dalgasının Benzetimi ve Dalga Performansının Eniyilenmesi</Başlık>
<Özetçe>Litotripsi sistemleri günümüzde böbrek taşının kırılmasında kullanılan en yaygın sistemlerdir. Yeni gelişen tedavi teknikleri ve klinik araştırmalar sonucunda bu sistemler bazı ortopedik hastalıklarda da kullanılmaya başlanmıştır. Kardiyoloji ve kanser tedavilerinde ise şimdilik deneysel çalışmalar yürütülmektedir. Cihazların bu yeni kullanım alanlarındaki gereksinimleri karşılayabilmesi için tasarım değişikliklerine ihtiyaç vardır. Tasarım süresini ve maliyetleri azaltmanın en etkin yolu ise litotripsi sistemlerinin bilgisayar ortamında modellenmesidir. Bu çalışmada, zamanda sonlu farklar yöntemi (Finite Difference Time Domain, FDTD) kullanılarak litotripsi sisteminin bilgisayar ortamında gerçek zamanlı matematiksel modeli oluşturulmuştur. Modelde elektrohidrolik litotripsi sistemini oluşturan birçok fiziksel parametre girdi ve/veya değişken olarak tanımlanmıştır. Model oluşturulduktan sonra gerçek verilerle denenmiş ve gerçekçi sonuçlar elde edilmiştir. Yapılan bu çalışmada, benzetim son olarak yansıtıcı boyutu ve odak kayması etkileri denemiş, elde edilen sonuçlar yorumlanmıştır. Sonuç olarak gelecekte çok daha farklı alanlarda kullanım olanağı bulacak litotripsi sistemlerinin bu alanlara hızlı ve etkin bir şekilde uyarlanabilmesi için bilgisayar modellerine ihtiyaç vardır. Bu çalışmada geliştirilen model sayesinde bu ihtiyaca cevap verilmeye çalışılmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ÇOK KATMANLI SİLİNDİRİK İNSAN MODELİNDE ELEKTROMANYETİK SOĞURULMANIN ZAMANDA SONLU FARKLAR METODU İLE ANALİZİ</Başlık>
<Özetçe>Zamanda sonlu farklar metodu (FDTD), elektromanyetik alan yayılımını modellemek için kullanılan en önemli nümerik metotlardan biridir. Bu çalışmada insan, temel olarak silindirik  3 katman şeklinde modellenmiştir. Bunlar, deri, yağ ve kastır. Her bir katmanın dielektrik sabiti ve iletkenliği frekansa bağlı olarak değişim göstermektedir. Yapılan çözümde karşılaşılan en önemli problem olan, simülasyon sırasında sınırda meydana gelecek yansımalar, mükemmel uyumlandırılmış tabakanın (PML) oluşturulması ile ortadan kaldırılmıştır. 900 MHz için elektrik alanın her bir katmandaki değişimi FDTD metodu kullanılarak hesaplanmış ve benzetim yapılmıştır.</Özetçe>
<Anahtar>FDTD, PML, Katmanlı Silindirik İnsan Modeli, Elektrik Alan</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>YSA KULLANARAK EKG ARİTMİLERİNİN TANINMASI VE SINIFLANDIRILMASI</Başlık>
<Özetçe>Bu çalışmada Yapay Sinir Ağları (YSA) kullanarak EKG aritmilerinin pratik ve hızlı bir tanınması amaçlanmıştır. YSA nın eğitimi için MIT-BIH ECG database kullanılarak on farklı aritmi datası seçilmiş ve her bir sette 200 örnek olacak şekilde 106 setlik eğitim seti oluşturulmuştur. Oluşturulan eğitim setinde sırasıyla; normal sinüs ritim, sinüs bradikardi, ventriküler taşikardi, sinüs aritmi, atrial prematüre kasılma, yapay vuru, sağ dal bloku, sol dal bloku, atrial fibrilasyon ve atrial flutter bulunmaktadır. Yapılan eğitim işlemlerinde en iyi YSA yapısı olarak 200:60:10 mimarisi bulundu.  Test işleminde ise 92 hastadan (40 erkek, 52 bayan, ortalama yaş 39.75±19.06) alınan gerçek EKG data kayıtları en iyi YSA’ da test girişi olarak ağa sunuldu. Tüm hastaların test işleminden sonra ortalam test hatası %1.48 olarak bulundu.</Özetçe>
<Anahtar>EKG, aritmi, YSA, sınıflama, tanıma.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FARKLILIĞI ARTIRILMIŞ MR MAMMOGRAMLARIN ÇÖZÜMLENMESİ VE EN FAZLA YOĞUNLUK-ZAMAN ORANINA GÖRE GÖRÜNTÜ OLUŞTURULMASI</Başlık>
<Özetçe>Geleneksel X-ışınlı mammografide karşılaşılan kısıtlamalar yeni tekniklerin geliştirilmesine yol açmıştır. Bunların içerisinde manyetik rezonans görüntüleme her kadına uygulanabildiğinden çekicidir. Ancak anormalliklerin saptanabilmesi için  farklılık (contrast) maddesi  ve yeterince hızlı görüntüleme protokolü kullanılması gereklidir. MR mammogramların  uzman hekimce incelenmesi zaman alan, öznel ve hata eğilimli bir işlemdir. Bu sorunların üstesinden gelmek için klinik uygulamaya yönelik bir yazılım geliştirmiş bulunmaktayız. Yazılım DICOM yapısında alınmış görüntüleri okumakta, gürültülü arka zemini temizlemekte, çıkarım görüntülerini ve en fazla yoğunluk projeksiyonu görüntüsünü oluşturmaktadır. Yazılımın özgün özellikle-rinden biri (3x3 piksel boyutunda) otomatik olarak seçilen küçük ilgi alanlarına  ait sinyal artım eğrilerini gerçek zamanlı olarak görselleştirmesidir.  Bir diğer özellik ise farklılığı artan alanların belirlenmesine yönelik en fazla yoğunluk-zaman oranlarına göre yeni bir görüntünün oluşturulmasıdır ki bu özellik meme tümörlerinin saptanmasına olanak sağlamaktadır. Test sonuçları, yazılımın çok az kullanıcı müdahalesine gerektirdiğini ve görüntüler üzerindeki işlemlerin yeterli hızda yapıldığını göstermiştir.</Özetçe>
<Anahtar>Dinamik farklılığı arttırılmış meme MR görüntüleme, meme kesimleme, sinyal artırım eğrisi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALPTEKİ  KASILMANIN MANYETİK İŞARETLEMELİ  MRG YARDIMIYLA TAM  OTOMATİK OLARAK ÖLÇÜLMESİ</Başlık>
<Özetçe>Kardiyak MR Görüntüleme tekniğinde, özellikle son yıllarda görülen gelişmelerin etkisiyle, bölgesel kalp kası duvarının işlevsel olarak invazif olmayan bir sekilde değerlendirilmesi mümkün olmaya başlamıştır. Manyetik işaretlemeli MR Görüntülemede, “tag” adı verilen ve uzaysal olarak kodlanmış manyetik doygunluk (saturation) düzlemleri doku üzerine yerleştirilir. Bu tag noktaları, dokuyla birlikte hareket eden ve zamanla yok olan geçici işaretler olarak düşünülebilir. Tag deformasyon (biçim bozulması) modeli, kalbin işlevsel özellikleri hakkında bize niteliksel ve niceliksel çok yararlı bilgiler vermektedir. Çalışmamız, manyetik işaretlemeli MR Görüntülemede tam otomatik kasılma analizini gerçekleştirmek üzere yaptığımız araştırmanın genel bir tanıtımını içermektedir. Manyetik işaretlemeli kardiyak MRG yardımıyla; kalbin ayrıntılı hareket analizi ve bölgesel kasılma değerlerinin ölçülmesi, gerek sağlıklı gerekse patalojik vakalarda uygulanabilmektedir. Bu çalışmada, kardiyak tag analizi, hayvan deneklerinden ve sağlıklı ve kalp hastalığı bulunan insanlardan elde edilen kısa eksen kalp görüntüleri için adım adım gerçekleştirilmiştir ve sonuç olarak kasılma oranı değerleri elde edilmiştir.</Özetçe>
<Anahtar>miyokardiyum, manyetik işaretlemeli kalp MRG,  HARP, kalbin kasılma analizi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SAYISAL ÇIKARTMALI ANJİYO CİHAZI
 BAŞARIM DEĞERLENDİRMESİ İÇİN  FANTOM TASARIMI</Başlık>
<Özetçe>Bu bildiride, Sayısal Çıkartmalı Anjiyo (SÇA) sistemlerinin değerlendirilmesine olanak sağlayan özel bir fantom tasarımı açıklanmaktadır. Bu fantomun tasarımında  “American Association of Physicists in Medicine” (AAPM) No.15 raporu temel oluşturmaktadır. Öncelikle fantomun istenilen özelliklerde olması için kullanılması gereken malzemeler belirlenmiştir. Fantomun  tasarımı SÇA’in başarım parametrelerine göre yapılmıştır. Daha sonra  fantomun imalatı gerçekleştirilmiştir ve SÇA cihazında test edilmiştir. </Özetçe>
<Anahtar>Sayısal çıkartmalı anjiyo, fantom, başarım</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>OLAYA ilişkin beyin potansiyellerinin Dalgacık DÖNÜŞÜMÜ ile spesifik Bilişsel süreçlerle ilişkili ALT bileşenlerine ayrıştırılması</Başlık>
<Özetçe>Olaya ilişkin potansiyeller (OİP’ler), beyinde bilişsel süreçler sırasında farklı nöronal grupların paralel ve/veya birbirini takip eden etkinlikleri sonucu oluşurlar. Dalgacık analizi, farklı frekans karakteristiklerine sahip hem ardışık ve hem de zamansal olarak örtüşen OİP bileşenlerini ayrıştırmak için güçlü bir yöntemdir. Bu çalışmada, bilişsel işlemenin spesifik alt süreçlerinden sorumlu ayrı nöronal yapıların farklı frekans bantlarında çalıştığını varsayarak, işitsel OİP’leri sinyal ayrımı, motor yanıt, yanıt inhibisyonu ve bağlamın yenilenmesini yansıtan spesifik zaman-frekans bileşenlerine ayırmayı amaçladık. 16 sağlıklı gönüllüden işitsel tek uyaran, oddball, bas/basma ve üç uyaran paradigmaları kullanılarak elde edilen veriler, 5 oktav karesel spline dalgacık dönüşümü kullanılarak çözümlendi. Uyaran sonrası dönemdeki alfa, teta ve delta katsayıları, geleneksel P200 ve P300 pik analizlerine paralel olarak değerlendirildi. Zaman alanı analizleri, sinyal ayrımı sürecinin P200 genliğini azalttığını; motor yanıt, yanıt inhibisyonu ve bağlamın yenilenmesi süreçlerinin P300 genliğini arttırdığını gösterdi. Dalgacık analizi ise, sinyal ayrımın olmadığı koşulda 0-500 milisaniyeler arası santral maksimuma sahip belirgin alfa osilasyonunun bulunduğunu, sinyal ayrımı koşulunda ise bu osilasyonun güçlü bir şekilde baskılandığını ve geriye sadece 125-312 milisaniyeler arasındaki bitemporal alfa odağının kaldığını göstererek bu sonuçları detaylandırdı. Ayrıca, 250-375 milisaniyeler arasında sinyal ayrımı ve bağlam yenilenmesi ile ilişkili sağ temporal teta bileşeni ve sadece motor yanıt ile ilişkili bir negatif frontal delta bileşeni ayırt edildi. Sonuç olarak, uyaran işlemenin farklı alt süreçleriyle daha spesifik olarak ilişkili zaman-frekans bileşenleri ve topografileri, OİP’lerin dalgacık dönüşümü kullanılarak ayrıştırılması ile elde edildi.</Özetçe>
<Anahtar>Olaya İlişkin Potansiyel (OİP), P300, P200, Dalgacık Dönüşümü.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ALZHEIMER HASTALIĞININ EVRELERİNİN OLAYA İLİŞKİN BEYİN POTANSİYELLERİNİN DALGACIK ANALİZİ İLE AYIRT EDİLMESİ</Başlık>
<Özetçe>Demansta etkili ve özgün tedaviler kullanıma girdikçe güvenilir ve non-invaziv yöntemlerle AH’nın kesin ve erken tanısı büyük önem kazanmaktadır. Alzheimer Hastalığı (AH), kesin tanı ve tedavisi olmayan, erken dönemde tanı konulduğunda seyrinin yavaşlatılabildiği bir hastalıktır. Bu çalışmada AH’da Olaya İlişkin Beyin Potansiyellerinin (OİP) bir tanı aracı olarak değerini arttırmaya yönelik bir yöntem geliştirmeye çalışılmıştır. OİP’lerin  zaman alanında izlenemeyen özelliklerinin ayrıştırılması için OİP’lerin zaman-frekans alanında analizi amaçlanmıştır. Çalışma kapsamında; 15 sağlıklı gönüllü, 11 erken evre ve 11 orta evre AH’dan Oddball ve Novelty paradigmaları ile Olaya İlişkin Potansiyeller kaydedildi. Zaman alanında, bu OİP’ler arasından sadece novelty paradigmasındaki hedef uyaranlara karşı elde edilen P3b potansiyellerinde erken evre AH grubunu kontrol grubundan ayırt eden bir genlik farkı ve novel uyaranlara karşı elde edilen P3a potansiyellerinde de latans farkı saptanmasına karşın, daha basit olan klasik oddball paradigması ile hasta ve kontrol grubu arasında anlamlı bir fark bulunmamıştır. Buna karşın, oddball hedef yanıtları Dalgacık Dönüşümü (DD - Wavelet Transform) yöntemi ile analiz edilerek farklı ölçeklerdeki sinyal bileşenlerine ayrıştırıldığında, ve elde edilen zaman-frekans katsayıları üzerinde ANOVA testi gerçekleştirildiğinde, kontrol grubu, erken evre ve orta evre AH olguları arasında anlamlı farklılık gösteren katsayılar saptandı. OİP’lerde uyaranın işlenmesinin erken aşamalarını yansıtan primer ve sekonder duysal alanlardaki nöral aktivitelerin görece hızlı bileşenlere karşılık geldiği, buna karşın heteromodal asosiyasyon alanlarındaki nöral aktivitelerin daha yavaş sinyaller oluşturduğu bildirilmektedir. [12,13]AH’da, erken evrede heteromodal asosiyasyon korteksleri, geç evrede ise primer duysal korteksler hastalıktan etkilenmektedir [8-11]. Bu çalışmada yapılan analizlerde, geç ve yavaş sinyal bileşenleri erken evre AH’nı kontrol grubundan; erken ve hızlı sinyal bileşenleri ise, erken ve orta evre AH hasta gruplarını birbirinden ayıran bileşenler olarak saptanmıştır. Spesifik zaman-frekans katsayılarının, zaman alanındaki analizlerde saptanmayan sinyal özelliklerini ortaya çıkarması, ve hastalık, kontrol grubu ve hastalığın evreleri arasında ayrım sağlaması,  OİP’nin zaman-frekans analizinin zaman alanında yapılan analizlere göre daha duyarlı bir yöntem olarak kullanımını gündeme getirmektedir. </Özetçe>
<Anahtar>Dalgacık Dönüşümü, Alzheimer Hastalığı, Olaya İlişkin Potansiyeller, OİP</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ATRİAL FİBRİLASYONLU EKG’LERİN YAPAY SİNİR AĞLARI VE DALGACIK DÖNÜŞÜMÜ KULLANILARAK SINIFLANDIRILMASI</Başlık>
<Özetçe>Bu çalışmada atrial fibrilasyonlu (AF)  ve  normal ritim EKG lerini sınıflandıracak akıllı bir sistemin gerçekleştirilmesi hedeflendi. Elde edilen 18 adet normal ritimde ve 20 adet de AF li EKG’ler önce Daebauchies (db10) waveletler kullanılarak ayrıştırıldı ve ardından Welch metodu kullanılarak güç spektral yoğunlukları hesaplandı. Altı adet alt frekans bandında ortalama güç spektral değerleri hesaplandı ve sinir ağına giriş olarak kullanıldı. Levenberg-Marquart Backpropagation yapay sinir ağı logaritmik sigmoid transfer fonksiyonlarından kuruldu ve test için ayrılan 6 adet normal ritim ve 7 adet de AF’li EKG’ler üzerinde test edildi. Sınıflandırmada %100 başarı elde edildi. </Özetçe>
<Anahtar>EKG, yapay sinir ağları, wavelet, atrial fibrilasyon</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ARTROSKOBİK MENİSKUS YIRTIĞI TAMİRİNDE  KULLANILDIKTAN SONRA DİZ İÇİNDE PARÇALANIP  ERİMEYEN POLİ (L-LAKTİD) POLİMER DİKİŞ  MATERYALLERİNİN MİKRO  YAPISININ   ANALİZİ</Başlık>
<Özetçe>Artroskopik diz cerrahisinde, menisküs yırtıklarının tamirinde stabilizör  olarak  kullanılan  poli(L-laktik asit)  ok dikişler daha sonra erimektedir. Bazıları  erimemekte eklem içinde  kıkırdak ve sinoviyumda reaksiyonlar oluşturmaktadır. Amacımız  ticari ok dikişlerin erimeme  nedenlerini ileri teknolojik  analizlerle açıklamaktır. Kullanılmayan ve  kullanıldıktan sonra erimeyerek diz içinden çıkarılan  ticari dikiş okları   FTIR (Fourrier Transformed Infrared Spectroscopy) ile,  az  erime  gösterenlerin  gövde  ve dış  yüzeyi  SEM (Taramalı Elektron Mikroskobu) ve  IXRF (İndüktif X-Işını Fotometri) ile, parçalanıp erime  göstermeyenlerin   hidrojen peroksit solüsyonu ile oksidatif  hidrolizi   ve  NMR analizi yapıldı. Polimer içinde oluşan tuzlanma  erimeyi zorlaştırmaktadır.  Ayrıca  artroskopik  cerrahi uygulama işlemlerinin (turnike tatbiki,yüksek basınçla yıkama vs.) önemli etkisinin  olduğunu düşünmekteyiz.</Özetçe>
<Anahtar>Diz cerrahisi, poli(L-laktik asit)  ok dikişler, kıkırdak ve sinoviyum reaksiyonları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HİDROKSİAPATİT ÜRETİMİNDE FARKLI YÖNTEMLERİN KARŞILAŞTIRILMASI</Başlık>
<Özetçe>Hidroksiapatit (HA), diş hekimliği ve ortopedide diş ve kemik dolgu malzemesi ve yaması olarak kullanılan, yüksek biyouyumluluğa sahip bir seramik malzemedir. HA, doğal kemik ve dişten deprotenizasyon veya farklı bileşenlerden anorganik sentez yöntemi ile olmak üzere iki şekilde üretilebilmektedir. Bu çalışmada; dana femurundan,  sadece kalsinasyon ve NaOH deprotenizayonu ile onu izleyen kalsinasyon yöntemleri kullanılarak HA elde edilmiştir. Ayrıca  midye kabuğunun diamonyum fosfat ile reaksiyonu sonucu sentezleme yöntemi ile HA üretilmiştir. Bu üç farklı üretim şekli ve bu yöntemler kullanılarak üretilen HA tozları, kızılötesi spektrumları (FTIR) aracılığıyla karşılaştırılmıştır.</Özetçe>
<Anahtar>Hidroksiapatit, hayvan kemiği, midye kabuğu, deproteinizasyon, kalsinasyon.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FARKLI SU ÇIKARTMA (DEHİDRATASYON) YÖNTEMLERİNE TABİ TUTULMUŞ KEMİKLERİN MEKANİK ÖZELLİKLERİ</Başlık>
<Özetçe>Vücudun çeşitli yerlerinde bulunan kemik dokusunda oluşan hasarların onarımıda greft malzemeleri yaygın olarak kullanılmaktadır. Bireyin kendi kemiğinin greft olarak kullanılmasının mümkün olmadığı durumlarda tercih edilen allogreftler (aynı türün bir bireyinden alınmış greft) ve ksenogreftler (farklı türün bireyinden alınmış greft), raf ömürlerinin uzaması için çeşitli işlemlere tabi tutulmaktadır. Bu işlemler arasında dondurup kurutma (freeze drying) ve çözücülerle kurutma (solventlerle dehidratasyon) yöntemleri yaygın olarak kullanılmaktadır. Bu işlemlerin kemiğin mekanik özelliklerinde değişikliğe neden olabileceği bilinmektedir. Bu iki yöntemin kemiğin mekanik direncinde yaptığı değişikliği incelemek için, sığır kortikal kemiğinden yapılmış 86 adet kemik bloğu, dondurulup kurutulmuş, solventlerle dehidrate edilmiş  ve kontrol olmak üzere üç gruba ayrılıp, üç nokta eğme testine tabi tutulmuştur. Örneklerin mekanik dirençleri saptanmış ve yazındaki örnekleriyle karşılaştırılmıştır.</Özetçe>
<Anahtar>Dondurulmuş kemik, kurutulmuş kemik, solventlerle dehidrate edilmiş kemik, mekanik direnç.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>P-VOCAD: SESİN KÖTÜ KULLANIMI SONUCU OLUŞAN HASTALIKLARIN TANI VE İZLENMESİ İÇİN TAŞINABİLİR BİR CİHAZ</Başlık>
<Özetçe>Bu bildiride, sesin kötü ya da yanlış kullanımı sonucu oluşan hastalıkların tanı ve izlenmesi için taşınabilir bir cihaz olarak tasarımladığımız P-VOCAD tanıtılmaktadır. P-VOCAD sesi günlerden haftalara kadar olabilen uzun sürelerde izler. İki mikrofonu vardır; bunlardan biri sesi sürekli olarak yakalar, diğeri de çevre gürültülerini algılar.  Üç adet sekizinci  dereceden band-geçiren anahtarlanmış sığaçlı süzgeç yakalanan sinyalleri işler. Süzgeçlerden biri çevredeki akustik gürültüyü diğer ikisi de 2KHz’in üstündeki ve altındaki ses harmoniklerini ayırır.  P-VOCAD’in ana işlemcisi içine gömülü bir örnekselden sayısala çevirici (ÖSÇ) süzülmüş sinyalleri 15KHz’de örnekler.   İşlemci sesin güç görüngesini (spectrum) ve erkini (enerji) gerçek zamanda hesaplar.  Sonuçların ortalaması alınır ve bir EEPROM’a kaydedilir. P-VOCAD içindeki bir gerçek-zaman saati ses etkinliklerin olduğu gün ve saati verir. Güç kullanımını enaza indirmek için tüm sistem, ses sinyalleri tarafından bir uyandırma-devresi aracılığı ile etkinleştirilmediği durumlarda düşük güç uyku durumuna geçer. Toplanan ses verileri  ilgili hekim tarafından daha ileri çözümleme yapılmak üzere bir bilgisayara aktarılır.</Özetçe>
<Anahtar>Sesin kötü kullanımı, ses hastalıklarının izlenmesi,</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ELEKTRİKSEL KAYNAK GÖRÜNTÜLEME  AMAÇLI 256 KANALLI ELEKTROENSEFALOGRAFİ  VERİ TOPLAMA SİSTEMİ</Başlık>
<Özetçe>Bu çalışmada, elektriksel kaynak görüntüleme  amaçlı 256 kanallı bir elektroensefalografi (EEG) ölçme sistemi tasarlanıp gerçekleştirilmiştir. Çalışmada analog devrelerin tasarımı, EEG sinyallerinin donanımla filtrelenmeden, yani doğru akım  yükseltmesi yaklaşımı esas alınarak yapılmıştır. Sistem 16 kanallı modüller halinde düşünülmüş ve her 16 kanal için ayrı analogtan sayısala dönüştürücü  kullanılmıştır. Donanım idaresinin bir mikrodenetleyici tarafından yapılması sağlanmıştır. Bilgisayara veri aktarımı  evrensel seri yol geçiti üzerinden yapılmaktadır. Donanım test ve kalibrasyon işlemleri ile kullanıcı arayüzü tamamlanmıştır. Sistemi bütünleştirme çalışmaları devam etmektedir. </Özetçe>
<Anahtar>256 kanallı EEG, veri toplama, kaynak görüntüleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MİKRODENETLEYİCİ TABANLI NÖROLOJİK AMAÇLI KOBAY DENEY DÜZENEĞİ TASARIMI</Başlık>
<Özetçe>Bu makalede, nörolojik araştırmalarda hayvan deneylerinin yapılmasına olanak sağlayan, eğimi ve hızı ayarlanabilen koşu bantlı kobay deney düzeneği sistemi açıklanmaktadır. Tasarımlanan sistem ile ilaç ve hastalıkların fare veya sıçanlar üzerindeki etkisi incelenmektedir. Geliştirilen sistem yardımıyla düzenek üzerindeki kobayların, ilaç verme dozlarına bağlı olarak değişken eğim ve bant hızlarında ne zaman düşecekleri kontrol edilir. Sistem; mekanik bir koşu bandı ile bu banda 0 ile 80 derece arasında eğim veren bir mekanizmadan oluşmaktadır. Mekanik sistemin kontrolü (bant hızı ve eğim açısı), mikrodenetleyici ile darbe genişlik modülasyonu (PWM) tekniği kullanılarak yapılmaktadır. Bu sayede, bant hızı ve eğim açısı sayısal olarak kontrol edilmekte ve analog devre elemanlarından kaynaklanan doğrusal olmayan güç değişimleri engellenmiş olmaktadır. Mekanik sistemin tasarımında AutoCAD 2004 çizim paket programı, yazılım  ise PIC Assembler dili kullanılmıştır.</Özetçe>
<Anahtar>Koşu bandı, mikrodenetleyici, ayarlanabilir eğim.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>1800 MHz ELEKTROMANYETİK IŞINIMIN SIÇAN BEYNİNDEKİ  ETKİLERİ</Başlık>
<Özetçe>Bu çalışma cep telefonu kulllanımının neden olabileceği elektromanyetik ışınımın canlı dokular üzerindeki biyolojik etkilerini değerlendirmek üzere tasarımlanmıştır.  Bu amaçla yapılan ilk çalışmada elektromanyetik ışınımın kan-beyin engeline etkisini incelemek üzere 20 dişi sıçan kullanıldı.  Sıçanlar üç kümeye ayrıldı.  Sekiz sıçandan oluşan birinci kümedeki hayvanlara epileptik etmen olarak derialtına, haftada üç kez, 30 mg/kg pentilen tetrazolune (PTZ) zerkedildi.  Bu sıçanlar 1800MHz, 1W’lık bir kaynak kullanılarak ışınıma tutuldular.  Sekiz sıçandan oluşan ikinci bir kümedeki hayvanlara da aynı biçimde PTZ uygulandı; ancak bu sıçanlara ışınım verilmedi.  Dört sıçandan oluşan ve PTZ ya da ışınım uygulanmayan bir üçüncü küme de kıyaslama için incelendi.  Evans mavisi zerki ve spektrofotometrik yöntemler kullanılarak yapılan incelemelerde  bu kümeler için beyin dokularında istatistik önemde bir farklılık saptanamadı.</Özetçe>
<Anahtar>Elektromagnetik ışınım, biyolojik etki, cep telefonu,  kan beyin engeli, epilepsi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PROTEİN AİLELERİNDE EN BÜYÜK ORTAK İKİNCİL YAPI EŞLEŞMELERİNİN BULUNMASI</Başlık>
<Özetçe>Protein aileleri için önemli yapısal özellikleri belirlemek amacı ile, ikincil yapılar arasındaki ortak eşleşmeleri bulan bir yöntem önerilmiş ve yöntem uygulanarak etkinliği test edilmiştir. Ortak eşleşmeleri bulan yöntem sonek ağacı adı verilen veri yapısı kullanılarak gerçekleştirilmiş ve yöntemin doğrusal zaman karmaşıklığına sahip olduğu gösterilmiştir. Yöntem, dokuz farklı protein ailesi üzerinde denenmiş ve özellikle tamamı-a ve a/b proteinler için, kullanılan yöntemin yapısal olarak anlamlı örüntülerin bulunmasına yardımcı olduğu sonucu çıkarılmıştır.</Özetçe>
<Anahtar>en büyük ortak ikincil yapı eşleşmesi, sonek ağacı, protein sınıflandırma</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DESTEK VEKTÖRLERİNİN PROTEİNLERİN İKİNCİL YAPILARINI TAHMİN ETMEK İÇİN UYGULANMASI</Başlık>
<Özetçe>Bu çalışmada, proteinlerin ikincil yapılarını tahmin etmek için yeni eğitmenli öğrenme metotlarından  biri olan, destek vektör motorları ( Support Vector Machine - SVM ) kullanılmıştır. Bu metodun dayandığı teori, Vapnik ve Chervonenkis tarafından 1960`lı yıllarda başlatılıp 1970 li yıllarda gelişen başarılı İstatiksel Öğrenme Teorisinin bir uygulaması olarak ortaya çıkmıştır. Destek Vektör Motorları, eğitmenli bir istatistiksel metottur. Bu  uygulamada farklı boyutlardaki pencere genişlikleri kullanılmış olup, bu genişliklerdeki başarı oranları birbirleri ile karşılaştırılmıştır. Qian veri seti üzerinde %73.6, Chandonia veri setinde %76.12 ve homojen veri seti üzerinde ise %78.50 başarı oranına ulaşmıştır.  Bu çalışmada elde edilen başarı oranları diğer yapılan çalışmalar ile karşılaştırıldığında oldukça başarılı sonuçlar gözlenmiştir. Böylece amino asidlerin yerel ikincil yerleşimlerinin tahmin edilmesinde Destek Vektör Motorlarının kullanılabileceği gösterilmeye çalışılmıştır.</Özetçe>
<Anahtar>Destek Vektör Motorı (DVM), Protein Yapılarını Tahmin  etme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>OSİLASYON YAPAN ELEKTRİK ALANIN GERİLİM-KONTROLLÜ İYON KANAL (IN)AKTİVASYON KAPI DAVRANIŞINA ETKİSİ</Başlık>
<Özetçe>Bu çalışmada, membran düzlemine dik uygulanan ac elektrik alanın iki-durumlu iyon kanal aktivasyon ve inaktivasyon kapılarının açık durumda bulunma olasılıklarına etkisi doğrusal termodinamik hız denklemlerine dayalı olarak incelenmektedir. Bu amaçla gerilime bağlı iyon kanallarının doğrusal termodinamik modeli için ac elektrik alan altında aktivasyon kapısının açık olma olasılığını veren denklemler türetilmekte ve açık durum olasılığının sıfır, bir ve ikinci harmonik ifadeleri elde edilmektedir. Geliştirilen model talamik relay nöronlarında bulunan T-tipi kalsiyum kanalı aktivasyon kinetiklerine uygulanmakta ve aktivasyon kapısının açık olma olasığına ac alanın etkisi sıfır, bir ve ikinci harmoniklere dayalı olarak incelenmektedir.</Özetçe>
<Anahtar>Gerilim-kapılı iyon kanalı, elektrik alan, doğrusal termodinamik model</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HODGKIN-HUXLEY NÖRON MODELİNİN BENZETİMİ İÇİN BİR BİLGİSAYAR YAZILIMI</Başlık>
<Özetçe>Bu makalede, Hodgkin-Huxley nöron modelinin benzetimi için geliştirilmiş olan bir bilgisayar yazılımı,  Action Potential, tanıtılmaktadır. Yazılım kullanılarak sodyum, potasyum ve kaçak iyon kanalına sahip uyarılabilir mürekkep balığı akson membranı modellenebilmekte ve akım-kenetleme deneylerinin benzeşimi yapılabilmektedir. Program, kullanıcının hücre zarına ve iyon kanallarına ait çeşitli parametreleri değiştirebilmesine izin vermektedir. İyon kanal kapısı ve zar potansiyeli dinamiğini tanımlamak için kullanılan birinci-dereceden türevsel denklemler sabit bir zaman adımı kullanılarak ileri yönlü Euler tümlev yöntemi kullanılarak çözülmektedir. Benzeşimin çıktıları grafik olarak alınabilmekte ve elde edilen membran gerilimine ait istatistikler de ayrı bir pencerede görüntülenebilmektedir.</Özetçe>
<Anahtar>Nöron modelleme, uyarılabilir membran, Hodgkin-Huxley modeli </Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PASİF DENDTRİT ELEKTRİKSEL ÖZELLİKLERİNİN BENZETİMİ İÇİN KABLO KURAMINA DAYALI BİR BİLGİSAYAR YAZILIMI</Başlık>
<Özetçe>Bu bildiride, kablo kuramına dayalı pasif dendrit elektriksel özelliklerinin benzetimi için bir bilgisayar yazılımı tanıtılmaktadır. Üzerinden sinaptik bilgi taşınan dendritler, sinir hücresinin yüzey alanı bakımından en büyük bileşenidir. Dendritik nöronlar için kablo kuramı, sürekli pasif dendrit ağaç yapısı içinde akım-gerilim ilişkilerini modellemektedir. Pasif kablo ve dentritlerle ilgili iyi bir yaklaşıklık olan ve uyarılabilir membranlar için önemli bir referans olan kablo kuramını kısaca özetlemekteyiz. Önerilen bilgisayar yazılımı, kullanıcı tarafından tanımlanan dendrit ağaç yapısını oluşturmak için kullanılabilmektedir. Kullanıcı, yazılımı kullanarak modeli detaylı olarak tanımlayabilmekte, oluşturduğu dendrit ağacını görüntüleyebilmekte ve dendrit ağacının temel  elektriksel özelliklerini inceleyebilmektedir.</Özetçe>
<Anahtar>Kablo Teoremi, dentrit, membran, nöron</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GİRİŞİMSEL  PROSEDÜRLERDE SKOPİ ÇEKİM PARAMETRELERİNİN YÖNETİMİ:  VAKA ÇALIŞMASI</Başlık>
<Özetçe>Skopi çekimlerinde, genel olarak mA ve kVp değerleri düşük tutulmakta ancak, röntgen cihazına oranla poz süreleri çok daha uzun tutulmaktadır. Çekimlerin hemen monitör üzerinde görüntülenebilmesi, daha iyi teşhis için kullanıcıyı daha çok sayıda çekime yöneltmektedir. Bu çalışmada, 250 yataklı bir hastanenin radyoloji bölümünde, Philips Multidiagnost III cihazı üzerinde, farklı girişimsel prosedürler için Radyolog/teknisyen tarafından uyulması gereken ortalama skopi süreleri belirlenmiştir. Sonuçlar TAEK ve AAPM standartları ile karşılaştırılmıştır. Kontrol limitleri AAPM tarafından önerildiği şekilde + iki standart sapma olarak  öngörülmüştür. Sürecin istatistiksel kontrol altında olup olmadığını incelemek maksadıyla, hareket eden ikili erim grafikleri kullanılmıştır. Sonuçlar, süreçlerin kontrol dışı olduğunu göstermektedir. Radyologlar arasında uygulamada görülen farklılıklar girişimsel prosedürlerde çekim parametrelerinin optimize edilmesi gerektiğini göstermektedir.</Özetçe>
<Anahtar>Skopi, doz, kalite güvencesi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KASLARDAKİ OKSİDATİF METABOLİZMA FARKININ İŞLEVSEL YAKIN-KIZILÖTESİ SPEKTROSKOPİ İLE İNCELENMESİ</Başlık>
<Özetçe>Vücudumuzun %40’lık gibi önemli bir kütlesini oluşturan kaslar ayrıca en önemli oksijen tüketicisi dokularımızdandır. Kasların enerji metabolizmalarının incelenmesi hem kas fizyolojisi hem de solunum ve kalp-damar sistemi gibi diğer vücut sistemlerimiz hakkında önemli bilgiler vermektedir. Son 15 yılda popülerliği artan işlevsel yakın kızıl-ötesi spektroskopi (iYKÖS) kas enerji metabolizmasının ölçülmesine yönelik ekonomik ve pratik çözümler sunmaktadır. Bu çalışmada 2’si sporcu 4 erkek ve 3 bayan denek üzerinde ön koldaki kasları çalıştıran egzersizler yaptırıldı ve B.Ü. Biophotonics Lab.’da geliştirilen iYKÖS aleti (NIROXCOPE 201) ile ön koldan sürekli ölçümler alındı. Elde edilen deoksi-hemoglobin ve oksi-hemoglobin derişim değişimlerinden deneklerdeki egzersiz öncesi ve sonrası oksijen tüketimleri bulundu. Bulunan oksijen tüketimleri denekler arasında ve egzersiz öncesi/sonrasında incelendi. Düşük ve orta güçlerde erkeklerin bayanlara, sporcu erkeklerin ise sporcu olmayan bayanlara oranla daha az oksijen tükettikleri ancak yüksek güçte durumun tersine döndüğü gözlendi. Bu durumun sebebi olarak düşük oksijenli solunuma ve/veya kas kütlesine sahip olmalarından dolayı bayanların ve sporcu olmayan erkeklerin düşük güçlerde kas kapasitelerine ulaşmaları öne sürülebilir. </Özetçe>
<Anahtar>Yakın kızıl-ötesi spektroskopi, kas metabolizması, oksidatif metabolizma, metabolizma farkı </Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>NEFES TUTMA SIRASINDA KAN OKSİJENLENME SEVİYESİ BAĞIMLILIĞININ (KOSB) İŞLEVSEL MANYETİK GÖRÜNTÜLEME (iMRG) ve İŞLEVSEL YAKIN KIZILÖTESİ SPEKTROSKOPİ (iYKÖS) İŞARETLERİNE ETKİSİ</Başlık>
<Özetçe>Bu çalışmada nefes tutma sırasında serebral kan dinamiği oksijen kullanımına bağlı olarak  İşlevsel Manyetik Rezonans Görüntüleme (iMRG, fMRI=Functional Magnetic Resonance Imaging) ve İşlevsel Yakın Kızıl Ötesi Spektroskopu (iYKOS)  ile incelenmiştir. Beyinde, nefes tutma ile kandaki CO2 miktarı artmaktadır. CO2 artışının serebral kan dolaşımı üzerindeki damar genişletici etkisi iki farklı görüntüleme yöntemiyle incelenmiştir. Ayrı zamanlarda ölçülen göreceli deoksi-hemoglobin (?[HB]) konsantrasyonu (iYKÖS) ile kanın oksijenlenme seviyesi bağımlılığı (KOSB, BOLD = Blood Oxygenation Level Dependent)  yoğunluk işareti, dört sağlıklı denekten, 120 saniye periyotlu 30 saniye nefes tutma deneyi (90s normal nefes + 30s nefes tutma) ile elde edilmiştir. KOSB ile ?HB işareti arasında görülen yüksek  ilintinin önceki çalışmalarla uyuştuğu gözlenmiştir.</Özetçe>
<Anahtar>İşlevsel Manyetik Rezonans Görüntüleme, Yakın Kızıl Ötesi Spektroskopu, Deoksi-hemoglobin, Kanın Oksijenlenme Seviyesi Bağımlılığı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>670-nm DÜŞÜK ENERJİLİ DİYOT LASERİN IN VITRO DERİ  DOKU KÜLTÜRÜNDEKİ FİBROBLASTLARIN HÜCRE ÇOĞALIMINA ETKİSİ</Başlık>
<Özetçe>Bu çalışmanın amacı, kültür ortamında deri dokusuna diyot laser ışıması uygulayarak, diyot laser ışımasının dermisde yer alan fibroblastların hücre çoğalımının üzerindeki etkisini araştırmaktır. Laser uygulaması için 670-nm 1.9 mW (4.937 mW/cm2) gücünde diyot laser kullanıldı. Işıma deneyin 1., 3., 5., 8., 11. ve 14. günlerinde kontrol grubu (K) hariç günde ikişer defa 10 saniye (D10), 30 saniye (D30) ve 60 saniye (D60) ışınlandı. Her 10 saniyelik ışıma ile deri dokusu örneğine 0.049 J/cm2, her 30 saniyelik ışıma ile 0.148 J/cm2 ve her 60 saniyelik ışıma ile  0.296 J/cm2 enerji yoğunluk değerleri uygulandı. Deneyin 2., 4., 6., 9., 12. ve 15. günlerinde, dermiste oluşan yeni fibroblast hücrelerini saymak için CCD kameralı bir ışık mikroskobu ile görüntüleme yapıldı. Düşük enerjili laser ışımasının fibroblast hücrelerinin çoğalımı üzerinde belirli enerji düzeyleri için artırıcı bir etki gösterme eğiliminde olduğu gözlendi. Özellikle D30 grubunun 8 ve 11. gün değerleri D10 grubunda istatistiki olarak önemli derecede farklılık gösterdiği bulgulandı. Ancak sonuçlar, 670-nm dalgaboyunda düşük enerjili laser uygulamasının fibroblast çoğalımı üzerindeki etkisini istatistiksel olarak kanıtlamaktan uzaktır.</Özetçe>
<Anahtar>670-nm diyot laser, biyostimülasyon, fibroblast hücreleri, hücre çoğalımı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MİKRODENETLEYİCİ TABANLI CERRAHİ DİYOT LASER SİSTEMİ</Başlık>
<Özetçe>Bu çalışmada, cerrahide kullanılacak olan sürekli modda çalışan 980-nm diyot laserin sürekli ve darbeli modda  çalışmasına olanak sağlayan bir mikrodenetleyici birim tasarlanıp üretildi. Bu  mikrodenetleyici birimin işlevlerini  kullanarak diyot laser sistemini bilgisayar üzerinden kolaylıkla kontrol etmek için denetimciyle haberleşen bir kullanıcı arayüz programı geliştirilmiştir. Üretilen mikrodenetleyici birimi diyot laseri minumum 50Hz frekansa kadar darbeli modda çalıştırmaktadır. Labview tabanlı kullanıcı arayüz programı, laser ışığının gücünü, sürekli ve darbeli modda calışmasını ve bu modlarda gerekli olan açık, kapalı kalma sürelerini, döngü sayısını farklı kombinasyonlarda ayarlayarak aynı zamanda diyota uygulanan akım ile diyotun çalışma sıcaklığı değerlerini eşzamanlı olarak kontrol etmektedir. Sistemin çeşitli parametrelerde çalışması karaciğer dokusu üzerinde in vitro deneylerle sınanmış ve güvenilir bir şekilde çalıştığı görülmüştür.</Özetçe>
<Anahtar>980-nm diyot laser, laser doku etkileşimi, mikrodenetleyici, darbeli laser ışığı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TAŞINABİLİR EEG VERİ KAYDEDİCİ SİSTEMİ</Başlık>
<Özetçe>Bu çalışmada, insan elektroensefalogramının (EEG) günlük yaşantı içerisinde, tek kanal taşınabilir bir EEG sistemi ile izlenerek bir cep bilgisayarına kaydedilmesi amaçlanmıştır. Bu sayede beyin fonksiyonlarına bağlı zihinsel hastalıklar günün her anında izlenebilmektedir. Gerçekleştirilen sistem, Enstrumantasyon Yükselteci, Analog/Sayısal Dönüştürücü, Seri Haberleşme Arayüzü ve bir PALM den oluşmaktadır. Sistemi test etmek amacıyla ayrıca etst sinyali üreteci tasarlanarak gerçekleştirilmiştir. Yükselteç bloğu öncelikle sıçanda , daha sonrada insanda denenerek EEG sinyal analizi yapılmıştır. Yükselteç yardımıyla incelenebilir hale getirilen sinyaller bir analog-sayısal dönüştürücü yardımıyla sayısallaştırılıp seri haberleşme ile bir  cep bilgisayarında okunacak şekle dönüştürülmüştür.</Özetçe>
<Anahtar>EEG, PALM, Sağ Bacak Sürücüsü.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MİKRODENETLEYİCİ (PIC16F AİLESİ-16F84) TABANLI APNE MONİTÖRÜ TASARIMI</Başlık>
<Özetçe>Bu makalede, uyku apnesi problemi bulunan hastaların solunumunun izlenerek  apne durumunda uyarı vermek üzere geliştirilen bir yazılım ve gerçekleştirilen cihazın donanımı ile ilgili özellikler sunulmaktadır. Mikrodenetleyici tabanlı apne monitörü oro-nazal hava akımındaki ısı değişimlerinden yararlanarak apneyi tespit eden bir sensör sistemi, bu sensör sisteminin ürettiği düşük seviyeli voltajı yükselten yükselteç sistemi ve apne durumunda uyarı veren alarm devresinden oluşur. Hastadan gelen yükseltilmiş sinyal bir anahtarlama devresine uygulanmaktadır. Bu sayede,  hastanın solunumu sayısal olarak izlenmekte ve sinyal mikrodenetleyiciye uygulanmaktadır. Tasarımlanan sistem, apne süresinin, sistemin yazılımında değişiklik yapmak suretiyle  uygulamaya yönelik olarak değiştirilebilmesine imkan sağlamaktadır. Deneylerde ise apne süresi 10 sn.  olarak seçilmiştir. Sistem gerçeklenmeden önce donanım çalışmaları için Proteus simulasyon programı , yazılım çalışmalarında ise PIC BASIC programlama dili kullanılmıştır.</Özetçe>
<Anahtar>Uyku Apnesi , Apne monitörü, Oro-nazal hava akımı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PLANT NÖRON MODELİNDE EŞİKALTI GERİLİM DALGALANMALARI</Başlık>
<Özetçe>Nöron zarında bulunan gerilim-kapılı iyon kanalları kimyasal nedenlerden dolayı farklı konformasyonal durumlar arasında rastgele dalgalanmalar göstermektedir. Bu dalgalanmalar hücre zarı gürültü akımına ve eşikaltı gerilim dalgalanmalarına neden olabilmektedir. Bu çalışmada, Plant Nöron modeli için Yarı-Aktif ve pasif doğrusallaştırma yöntemleri kullanılarak gerilim dalgalanmalarının genliği karakterize edilmekte ve güç spektrum yoğunluğu hesaplanmaktadır. Hücre zarı depolarize olduğunda hücre zarıda oluşabilecek gürültünün genliğinin arttığı, ve hücre zarı yama alanı artığında ise gerilim dalgalanmasının genliğinin azaldığı gösterilmektedir.</Özetçe>
<Anahtar>İyon kanalları, gürültü, doğrusallaştırma, plant model</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ELEKTROCERRAHİ CİHAZLARI TEKNOLOJİLERİNİN DEĞERLENDİRİLMESİ</Başlık>
<Özetçe>Günümüz cerrahisinde klasik bıçakların  yanı sıra, teknolojinin sunduğu, direnç bıçağı, soğuk yardımıyla kesme, yüksek frekansta kesme ve ışın (lazer) bıçağı gibi farklı yeni olanaklardan da yararlanılmaktadır.  Yüksek frekansta kesme yöntemi bu seçenekler arasında en sık kullanılan yöntemlerden birisidir. Yüksek frekanslı elektro-cerrahi cihazlarının (ECC) üretiminin doksan seneyi aşan bir geçmişi olmasına rağmen,  teknik sınırları hala  tam olarak belirlenememiştir.  Bu konu bildirimizde ele alınmakta, yüksek frekansla kesme amacıyla kullanılan mevcut cihazların teknolojilerindeki standardizasyonun zorunluluğu ve kalitelerinin  yükseltilmesinin  önemi anlatılmaktadır.</Özetçe>
<Anahtar>Electro-cerrahi,  pıhtılaşma, kurutma, yayıcı elektrot, kıvılcımlanma</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KAN BANKASINDA SAKLANAN ERİTROSİT SÜSPANSİYONLARINDA, ELEKTRİKSEL EMPEDANS DEĞİŞİMİNİN SODYUM VE POTASYUM DEĞİŞİMLERİYLE İLİŞKİLENDİRİLMESİ</Başlık>
<Özetçe>Kan bankasında saklanan kanlar, saklama süresince birtakım fiziksel ve kimyasal değişimlere uğrarlar. Kırmızı kan hücrelerinin Na+, K+ iyon akış değişimlerini de içeren bu kimyasal lezyonlar, aynı zamanda kanın elektriksel empedansını da etkilemektedir. Kanın elektriksel empedansı, kırmızı kan hücre dışı sıvı direnci (Re), kırmızı kan hücre içi sıvı direnci (Ri) ve hücre zarı kapasitansı (Cm) ile belirlenmektedir. Bu parametreler, kan bankasında +4oC’de 42 gün saklanan 10 adet eritrosit süspansiyonunda 0., 10., 21., 35. ve 42. günlerde ölçülmüştür. Yine aynı eritrosit süspansiyonlarında, aynı ölçüm günlerinde Na+ ve K+ iyonları da ölçülerek, empedans değişimi iyon akışı ile açıklanmaya çalışılmıştır. Saklanan kanlarda, takip eden ölçüm günlerinde alınan ölçüm sonuçlarına göre, plasma ortamında Na+ iyonlarında azalma görülürken, K+ iyonları artış göstermektedir. Buna karşılık, hücre içi sıvı direnci (Ri) azalmakta, plasma direnci (Re),  ise artmaktadır.</Özetçe>
<Anahtar>Kırmızı kan hücresi, Cole-Cole diyagramı, Na+-K+ iyon akışı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DAMAR-SİNİR BİRLEŞİM MODELİ İLE HİPERAMONYAĞIN İNCELENMESİ</Başlık>
<Özetçe>Bu makalede, insan beyninin ön lobunda gerçekleşen damar-sinir birleşim modeli geliştirilmiştir. Ana algoritma, Aubert’in makalesindeki damar-sinir birleşim modeline uygun olarak, Matlab ortamında ode 15s çözücüsü ile biokimyasal tepkileri hesaplamaktadır. Yazılım paketi, Windows XP altında Matlab 6.0 ortamında geliştirilmiş ve kullanıcı dostu arayüzü ile kullanım kolaylığı sağlamaktadır. Matlab ortamında doğrusal ve doğrusal olmayan denklemleri ode15s çözücüsü ile çözen algoritma, aynı zamanda biokimyasal modeldeki parametreleri değiştirerek değişimleri inceleme olanağı sunmaktadır. Damar-sinir birleşim sisteminden elde edilen tepkiler Aubert’in makalesi ile uyum içinde bulunmuş ve hiperamonyak hastalığının incelenmesi için kullanılmıştır. Sonuçlar tartışılmış ve hiperamonyağın arkasındaki biokimyasal olaylar açıklanmaya çalışılmıştır.</Özetçe>
<Anahtar>Damar-sinir birleşimi, hiperamonya</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GİRİŞİMSEL  PROSEDÜRLERDE SKOPİ ÇEKİM PARAMETRELERİNİN YÖNETİMİ:  VAKA ÇALIŞMASI</Başlık>
<Özetçe>Skopi çekimlerinde, genel olarak mA ve kVp değerleri düşük tutulmakta ancak, röntgen cihazına oranla poz süreleri çok daha uzun tutulmaktadır. Çekimlerin hemen monitör üzerinde görüntülenebilmesi, daha iyi teşhis için kullanıcıyı daha çok sayıda çekime yöneltmektedir. Bu çalışmada, 250 yataklı bir hastanenin radyoloji bölümünde, Philips Multidiagnost III cihazı üzerinde, farklı girişimsel prosedürler için Radyolog/teknisyen tarafından uyulması gereken ortalama skopi süreleri belirlenmiştir. Sonuçlar TAEK ve AAPM standartları ile karşılaştırılmıştır. Kontrol limitleri AAPM tarafından önerildiği şekilde + iki standart sapma olarak  öngörülmüştür. Sürecin istatistiksel kontrol altında olup olmadığını incelemek maksadıyla, hareket eden ikili erim grafikleri kullanılmıştır. Sonuçlar, süreçlerin kontrol dışı olduğunu göstermektedir. Radyologlar arasında uygulamada görülen farklılıklar girişimsel prosedürlerde çekim parametrelerinin optimize edilmesi gerektiğini göstermektedir.</Özetçe>
<Anahtar>Skopi, doz, kalite güvencesi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>COFFIN-LOWRY SENDROMU İLE İLGİLİ OLARAK KROMATİN DÖNÜŞTÜRÜLMESİ OLAYLARININ MODELLENMESİ</Başlık>
<Özetçe>Coffin-Lowry sendromu zeka geriliği ile paralel devam eder ve RSK2 genindeki bozukluklardan (mutasyon) kaynaklanmaktadır.  RSK2 proteini MAPK sinyal iletim yolağı alt elemanlarından olup, görevinin histon proteinleri fosforlayarak gen anlatımını tetiklemek olduğu yolunda bazı göstergeler bulunmaktadır. Bununla beraber, RSK2 ve gen anlatımı kontrol proteinleri arasındaki ilişki ve bu ilişkinin gen anlatımı üzerine olan ektilerine ait sayısal bir model henüz bulunmamaktadır.  Coffin-Lowry sendromu için akıllı ve kişiye özel tedavi geliştirebilmek için insan genom haritasının da çıkartıldığı bu çağda bilgisayar destekli, hesaplamalı modeller oldukça faydalı olacaktır.  Bu amaçla, sunulan bu çalışma Windows XP işletim sisteminde GEPASI benzetim ortamını kullanarak hücre çekirdeğinde gerçekleşen olayları modellemektedir.  Bu çalışma sonucunda RSK2 ile gen kontrolcü proteinleri ve HAT gibi diğer kromatin dönüştüren proteinler arasında oluşabilecek etkileşimler incelenmiş ve DNA üzerinde “hazır” bir kompleks bulunması durumunda hücrenin uyarılara en hızlı tepkiyi verdiği gözlenmiştir.  Bu hazır üçlü kompleksin varlığı, terapiye yönelik biyomühendislik çalışmalarında ilaç hedefi olarak komplekse yönelinebileceğini göstermektedir.</Özetçe>
<Anahtar>GEPASI, hücresel modelleme, biyomühendislik</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>WNT SİNYAL İLETİM MODELİ VE IN SILICO İLAÇ TARAMALARINA YÖNELİK UYGULAMALAR</Başlık>
<Özetçe>Her yıl sadece ABD’de 100,000’in üzerinde insana kolon kanseri teşhisi konuyor ve 20,000’in üzerinde hasta aynı sebeple hayatını kaybediyor.  CRC (kolon kanseri) ve diğer kanser türleri için klasik tedavi yöntemleri arasında ise cerrahi operasyonlar, kemoterapi veya radyoterapi bulunmakta, ancak bu yöntemlerin hiçbiri kesin ve etkili bir çözüm öneremedikleri gibi çoğu zaman hastanın geri kalan hayat standartlarına da olumsuz etkilerde bulunabilmekteler.    Yakın zamanda araştırıcıların dikkatini, normal gelişimde çok önemli rol oynayan ancak fazla aktivasyonu kansere yol açan Wnt sinyal iletim ağı elemanlarına karşı küçük baskılayıcı ilaçlar geliştirmeye yöneldi.  Halen yapısal genomik veya moleküler  dinamik modelleme teknikleri genelde bu baskılayıcıların tasarımına yönelik yapılmakta.   Ancak bu yaklaşımın eksikliği, henüz tam anlamıyla bilmediğimiz bir sistemin basamaklarından birine karşı bir ilaç geliştiriliyor olması ve bu ilacın sistemin geri kalanına olan etkisinin ancak daha sonraki deneyler ile anlaşılabilecek olması.  Bu da, laboratuvar ve klinik deneylere geçilmeden önce matematiksel veya hesaplamalı modellere ne kadar ihtiyaç duyulacağını bir kez daha vurgulamakta.  Bu amaçla, sunulmakta olan makalede, Wnt sinyal iletim sisteminin modeli yaratılarak, modelin kendi iç kontrolü ve herbir alt elemanın birbirleri ile olan ilişkileri incelenmiştir.  Çıkan sonuçlar ile yazınlar karşılaştırılmıştır.</Özetçe>
<Anahtar>GEPASI, Wnt sinyali, kolon kanseri, matematiksel modelleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ÖNCEDEN PROGRAMLANABİLEN İKİ KANALLI TAŞINABİLİR KALP UYARICISI TASARIMI</Başlık>
<Özetçe>Bu çalışmada katerizasyon laboratuarlarında kullanılabilecek mikrodenetleyici tabanlı kalp uyarıcı devresi tasarlanmıştır. Tasarlanan taşınabilir cihaz kalbin Atrium ve Ventrikül bölümlerini ayrı ayrı veya her iki bölümü aynı anda uyarabilmesi için iki kanallıdır. Kalbi uyaracak sinyal, uyartım kare darbesi ve dinlenim süresinden oluşmaktadır. Dinlenim süresi kullanıcı tarafından ayarlanabilmektedir. Bu sayede kalbi 40 ila 120 atım/dakika arasında aritmik olarak çalıştırabilmek mümkündür. Her iki kanal için uyartım ve dinlenim süreleri cihazda buluna harici belleğe yüklenir. Dinlenim sürelerinin sisteme girilmesi ve sistemin kontrol edilmesi için bir tuştakımı bulunmaktadır. Veriler sisteme tuş takımı dışında RS-232 seri portu üzerinden bir bilgisayar yardımıyla da girilebilir. Böylece veriler daha hızlı ve kolay bir biçimde hafızaya aktarılır. Tasarlanan sistemin taşınabilir olması laboratuar ortamında kullanım açısından kolaylık sağlar ve aynı zamanda maliyeti düşürür.</Özetçe>
<Anahtar>Kalp uyarıcısı, mikrodenetleyici, intrakardiyak elektrofizyoloji, kalp katerizasyonu</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TREMÖR İŞARETLERİNİN ZAMAN VE SIKLIK ÇÖZÜMLEMESİ</Başlık>
<Özetçe>Bu çalışmada, tremör tanıması amaçlan-maktadır. İvmelendirici tabanlı kaydedilen Parkinson hastalarına ait tremör işaretlerinin zaman ve sıklık çözümlemeleri yapılmıştır. Ön işleme aşamasından sonra farklı güç yoğunluk izgesi kestirimleri gerçekleştirilmiş, zaman düzlemi yöntemleri olarak, öz ilişki ve çapraz ilişki işlevleri tek ve çift kanal işaretleri için sırasıyla hesaplanmıştır. Bu işaretler için ayrıca, spektrogram kestirimleri de verilmiştir.</Özetçe>
<Anahtar>Tremör, biyomedikal işaret işleme, örüntü tanıma</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BÖBREK NAKLİNDE  SANTRAL VENÖZ BASINÇ KONTROLÜ </Başlık>
<Özetçe>Böbrek nakli; kronik böbrek hastasının vücuduna, sağlıklı bir insandan veya ölüden alınan böbreğin takılması işlemidir. Böylece hasta yeniden sosyal yaşamına kavuşmaktadır. Hemodiyaliz makinesi ile bağımlı bir yaşam sürdürmek zorunda iken kontrollü ama diyalize bağlı olmayan bir yaşama geçebilmektedir. Günümüzde böbrek nakli cerrahisinde büyük ilerlemeler sağlanmış ve işlem, sıradan bir ameliyat haline gelmiştir. Türkiye’de bugüne kadar yaklaşık 4000 böbrek nakli ameliyatı gerçekleştirilmiştir.   Böbrek alıcısı hastalarda transplantasyon esnasında santral venöz basınç (CVP) değerinin 10-15 mmHg aralığında tutulmasının yeni böbreğin vücut tarafından kabulünü artırdığına yönelik yazında çok sayıda çalışma bulunmaktadır [1,2,3,4,5]. Bu çalışmada böbrek alıcısı hastanın CVP değeri bulanık kontrol tabanlı bir sistem ile kontrol edilerek  ideal aralıkta tutulması hedeflenmiştir. Böylece vücudun yeni böbreği kabul etme süreci hızlandırılmış ve kabul şartları optimum düzeye ulaştırılmıştır. Akdeniz Üniversitesi Transplantasyon Merkezinde gerçekleştiren böbrek nakli operasyonları esnasında bir yıl süreyle yaklaşık 40 hastanın nakil sırasındaki çok sayıdaki fizyolojik parametreleri kaydedilmiş ve bu veri tablosu çalışmanın temelini oluşturmuştur. Bu çalışma Akdeniz Üniversitesi Bilimsel Araştırma Projeleri Yönetimi tarafından desteklenmiştir.</Özetçe>
<Anahtar>Böbrek nakli, bulanık mantık, anestezi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TANISAL ULTRASONİK ÇALIŞMALARI  İLE   OLUŞAN ISI ARTIŞLARI  VE GÖRÜNTÜLEME MODLARININ KARŞILAŞTIRILMASI</Başlık>
<Özetçe>Taramalı ile durağan modda  yapılan tanıya dayalı ultrasonik doku çalışmalarında dokuda meydana gelen sıcaklık artışı farklılığı oluşmasındaki temel nedenler incelenmiş, pratikte kullanılan iki ayrı tip transdüserin özelliklerine göre  simülasyon programı ile sayısal sonuçlar çıkartılmıştır. Sayısal sonuçlara göre taramalı modda  ısı artışının 0.3 ºC derece iken  durağan modda ise 1.15  ºC derece olabilmektedir. B modda maksimum sıcaklık artışının yüzeye yakın noktalarda olmakla birlikte odak bölgesinin etkisi daha uzak  mesafelerde azalmaktadır. Ayrıca bazı varsayımlar yapılarak uterusta bulunan damarlardaki kan akış karakteristiklerini incelerken ortaya çıkabilecek risk belirlenecektir.</Özetçe>
<Anahtar>Isı Artışı, Bioheat Transfer Denklemi, Tanısal Ultrason, Isı Göstergesi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>1-3 MHz BANDINDA ETKİN BİR ULTRASONİK FİZİK TEDAVİ CİHAZI GÜÇ KATI TASARIMI</Başlık>
<Özetçe>Ultrasonik fizyoterapi sisteminin gerçekleştirilmesinde göz önünde tutulması zorunlu parametreler vardır. Sistemin kullanıldığı yerler itibariyle tedavi derinliğini belirleyen osilatör çalışma frekansları, ultrasonik dalganın mekanik etkilerini belirleyen darbe tekrarlama frekansları ve ayrıca dozajı belirleyen hem darbeli dalga, hem sürekli dalga arasında çalışmayı sağlayan “Duty Cycle” biriminin karakteristiği, tasarımdan önce belirlenmelidir.  Fiziki olarak büyük prob yerine bağlanacak küçük bir prob ile omurgadan daha farklı yapıdaki kol, ayak hatta parmak kemikleri gibi farklı anatomik bölgelerin iyileştirilmesi de söz konusu olmaktadır. Bu sebeple sistemin çalışma frekansı ve sinyalin etkin biçimi önem kazanmaktadır. 1 MHz ve 3 MHz temel osilatör frekansları ile 25, 50, 100, 200 Hz 'lik darbe tekrarlama frekansları etkin ve geniş spektrumlu tedavi için uygun görülmüştür [1]. Dokuya gönderilen ultrasonik güç (2 W/cm2), fizyoterapide ortalama olarak belirleyici faktördür. Yeterli bir güç transferi için tepeden tepeye 100 Volt'a kadar çıkış veren güç kuvvetlendiricileri kullanılabilir. Ultrasonik fizyoterapi birimlerinin yapısı göz önüne alındığında güç katının önemi ortaya çıkar. Bu çalışmada 1 ve 3 Mhz de etkin çalışabilen güç katlarının dizaynına ait güncel bir sunum yapılmıştır.</Özetçe>
<Anahtar>Ultrasound, power amplifier</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EN SİSTEMİ KULLANILARAK BAKTERİ VE MANTAR TÜRLERİNİN SINIFLANDIRILMASI</Başlık>
<Özetçe>Bu çalışmada, insan koku algılama duyusunu taklit eden elektronik-burun (electronic-nose-EN) sistemi ile mantar ve bakteri türlerinin kokularına göre ayırt edilebilmesini sağlayacak sistem için ön çalışma sunulmuştur. EN sisteminin yapısı, çalışma prosedürü ve kullanım alanları konusunda bilgiler verilmiştir. Hedef alınan mantar ve bakteri sınıflandırılmasında EN sisteminin yeri ve katkısı, önceki tekniklere göre tartışılmıştır. EN sisteminden elde edilen verinin analizi için kullanılabilecek teknikler verilmiştir.  Ön hazırlıkları tamamlanmış olan projenin pilot uygulaması Erciyes Universitesi Gevher Nesibe Hastanesi Merkez Laboratuvarı Mikrobiyoloji bölümünde gerçekleş-tirilecektir.</Özetçe>
<Anahtar>Elektronik burun, bakteri, mantar, yapay sinir ağları.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SAĞLIKLI ve DOWN SENDROMLU ÇOCUKLARDA AgNOR ALANLARININ ANALİZİ </Başlık>
<Özetçe>Bu çalışmada Down Sendromlu (DS) ve sağlıklı bireylerin mitojenle uyarılmış lenfosit çekirdeklerindeki AgNOR miktarının geliştirilen programla değerlendirilip karşılaştırılması amaçlanmıştır. 10 DS’lu ve 10 sağlıklı olmak üzere toplam 20 çocuktan alınan periferik kan örneklerinden, standart tekniklerle lenfosit kültürü yapıldı. Hazırlanan preparatlara gümüş boyama yöntemi uygulandı ve her bir örnekten 50 çekirdek değerlendirildi. Bu amaçla hücre görüntüleri Olympus BH-2 ışık mikroskobu, SONY CCD-IRIS, SSC-M370CE video kamera ve video capture kartı kullanılarak bilgisayar ortamına aktarıldı. Hazırlanan yazılımla hücre görüntüsü  üzerinde görüntü işleme metotları uygulanarak lenfosit hücre çekirdeği ve içerisindeki çekirdekçiğin alanları ayrı ayrı ölçüldü ve bu değerlerin birbirine oranları elde edildi. Serbest trizomi 21’li Down sendromu hastaların mitojenle uyarılmış lenfosit hücre çekirdeğindeki Toplam AgNOR alanı/çekirdek alanı değerlerinin, sağlıklı çocuklardakine göre anlamlı derecede arttığı saptandı.</Özetçe>
<Anahtar>Down sendromu, trizomi 21, çekirdekçik alanı,     çekirdek alanı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KOKLEAR IMPLANT ALGORİTMALARININ FORMANT FREKANSLARI ÜZERİNE ETKİSİ</Başlık>
<Özetçe>İç kulağa yerleştirilen koklear implant (cochlear implant) cihazı kokleanın işlevlerini taklit ederek kısmi duymayı sağlamayı amaçlayan bir protezdir. Koklear implant cihazı mikrofon, işaret işleyicisi, iletim sistemi ve kokleaya cerrahi yöntemlerle yerleştirilmiş elektrotlardan oluşur. Geçmişten günümüze geliştirilen birçok koklear implant cihazının amacı gerçek konuşma ile algılanan konuşma arasındaki farkı en aza indirmek olmuştur. Bu farkı azaltmaya çalışırken farklı işaret işleme teknikleri, elektrot kombinasyonları, derinlikleri ve kanal sayıları araştırmaların konusu olmuştur. Bu çalışmada ACE ve CIS algoritmaları kullanılarak sesli harfler, farklı kanal sayıları için işlenmiş ve elde edilen seslerin formant frekansları orijinal seslerin formant frekansları ile karşılaştırılmıştır.</Özetçe>
<Anahtar>koklear implant,  formant frekansları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FONOKARDİYOGRAM İŞARETLERİN İKİZ SPEKTRUM ANALİZİ</Başlık>
<Özetçe>Bu çalışmada, kalp sesleri analizinde, yüksek dereceden bir spektrum kestirim yöntemi olan ikiz spektrum ile özellik belirlenebilirliği araştırılmıştır. Biyolojik ve fizyolojik yapılar genelde doğrusal olmayan davranış gösterip Gauss dağılımı olmayan işaretler üretirler. Bu durumlarda, ikinci dereceden güç spektrum yöntemleri işaretin gerçek özelliklerini belirlemek için yetersizdirler. Fonokardiyogram (FKG) işaretler içerisindeki bu tür bilgilerin varlığını araştırmak için tipik FKG işaretlerinin ikiz spektrum analizleri yapılmıştır. Bu amaçla, işaretlerin ikiz spektrumları verilip işaretin ikiz spektrumun köşegen dilimi ile periyodogramı karşılaştırılarak farklılıklar ortaya konmuştur. İşaretin güç spektrum ile temel özellikleri  belirlenebilmekle beraber, ikiz spektrum kestirimi yardımıyla yeni bilgiler elde edilebileceği sonucuna varılmıştır.</Özetçe>
<Anahtar>Kalp sesleri, ikiz spektrum kestirimi, periyodogram</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KAN BANKASINDA SAKLANAN ERİTROSİT SÜSPANSİYONLARINDA, ELEKTRİKSEL EMPEDANS DEĞİŞİMİNİN SODYUM VE POTASYUM DEĞİŞİMLERİYLE İLİŞKİLENDİRİLMESİ</Başlık>
<Özetçe>Kan bankasında saklanan kanlar, saklama süresince birtakım fiziksel ve kimyasal değişimlere uğrarlar. Kırmızı kan hücrelerinin Na+, K+ iyon akış değişimlerini de içeren bu kimyasal lezyonlar, aynı zamanda kanın elektriksel empedansını da etkilemektedir. Kanın elektriksel empedansı, kırmızı kan hücre dışı sıvı direnci (Re), kırmızı kan hücre içi sıvı direnci (Ri) ve hücre zarı kapasitansı (Cm) ile belirlenmektedir. Bu parametreler, kan bankasında +4oC’de 42 gün saklanan 10 adet eritrosit süspansiyonunda 0., 10., 21., 35. ve 42. günlerde ölçülmüştür. Yine aynı eritrosit süspansiyonlarında, aynı ölçüm günlerinde Na+ ve K+ iyonları da ölçülerek, empedans değişimi iyon akışı ile açıklanmaya çalışılmıştır. Saklanan kanlarda, takip eden ölçüm günlerinde alınan ölçüm sonuçlarına göre, plasma ortamında Na+ iyonlarında azalma görülürken, K+ iyonları artış göstermektedir. Buna karşılık, hücre içi sıvı direnci (Ri) azalmakta, plasma direnci (Re),  ise artmaktadır.</Özetçe>
<Anahtar>Kırmızı kan hücresi, Cole-Cole diyagramı, Na+-K+ iyon akışı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Yerel Bilgiye Bağlı Gürültüye Dayanıklı Bulanık Öbekleme ile Multipl Skleroz Plaklarının Bölütlenmesi</Başlık>
<Özetçe>Bu çalışmada T1 ağırlıklı manyetik rezonans imgelerinden multipl skleroz (MS) hastalığından etkilenmiş beyin dokularının bölütlenmesi için bir bulanık öbekleme yöntemi önerilmiştir. Geleneksel bulanık öbeklemede piksellerin komşuluk ilişkileri dikkate alınmamaktadır. Bunun yanı sıra gürültü nedeniyle ortaya çıkan yakın gri seviyelerdeki bazı piksellerin öbek içine alınmasıyla bölütleme başarısı düşmektedir. Böylece, bu çalışmada MS plaklarını, piksellerin iki boyutta uzaysal yerleşimini de dikkate alarak öbekleyen ve gürültüye karşı daha dayanıklı yeni bir bulanık öbekleme yöntemi önerilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Optikçe aktif altın nanoparçacıklar ile genetik olarak modifiye edilmiş peptitler ve moleküler problardan oluşan sensörlerle biyomoleküllerin deteksiyonu</Başlık>
<Özetçe>Moleküler probun hedef molekülü yakalayarak bunu fiziksel veya kimyasal yollarla bir dış sinyale çevirdiği biyosensörlerin gelişiminde, sensörü oluşturan nano boyuttaki bileşenlerin anorganik yüzeye klasik yollarla (örnek; silan veya tiol bazlı moleküllerle yüzeyin fonksiyonel hale getirilmesi) bağlandıkları görülür. Genetik olarak modifiye edilmiş anorganik yüzeye bağlanabilen peptitler (GEPI), faj ve hücre gösterimi gibi kombinatoriyel biyoloji teknikleri kullanılarak elde edilmekte, biyoistatik kullanılarak seçildikleri anorganik yüzeye bağlanmaları arttırılmaktadır. .GEPI’ler belli bir anorganik yüzeye tutunma özelliklerinden dolayı, biyomoleküllerin ve nanopartiküllerin (np) bu yüzeylere immobilizasyonunda bağlayıcı rolü üstlenebilirler. Bu çalışmada, solüsyondaki biyomoleküllerin tayin edilmesi için; altın np, GEPI ve moleküler probun oluşturduğu optik hibrit biyosensörler geliştirilmiştir. Klasik yöntemlerden farklı olarak, altın np cam yüzeye, her iki yüzeye de bağlanabilen peptit yardımıyla tutturulmuştur. Bu peptit silika ve altın yüzeylere bağlanma aktivitesi gösteren iki ayrı domainden oluşmaktadır. Altın nplerin beyaz ışık altında uyarılmaları ile sergiledikleri güçlü (UV-vis) adsorbsiyon bandı sayesinde (bu optik olay lokalize yüzey plazmon resonansı, LSPR, olarak bilinir), üzerinde immobilize olmuş altın np bulunan cam yüzey, moleküllerin detekte edilebileceği nanofotonik bir sensorde platform olarak kullanılabilir. Altın nplerin bu özelliği etraflarını saran medya ile değişiklik gösterebilir. Bir model çalışma olarak, iki fonksiyonu bulunan alkaline fosfataz-altın bağlanabilen peptit (5GBP-AP) moleküler prob bu platform üzerine immobilize edilmiş, altın npleri saran ortam değiştiğinden bunların LSPR pikinde (?max ) kırmızı yöne dogru bir sapma (kırmızı şift) tespit edilmiştir. Kontrol probu (AP) ile kıyaslandığında, 5GBP-AP immobilizasyonu 3 katdan daha fazla bir kırmızı şift vermiştir. Bunu takiben, solüsyonda nano molar seviyedeki hedef molekülü Anti-AP, 5GBP-AP ile olan bağlanma özelliğinden yararlanılarak nanosensörümüz ile ölçülebilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Stenotik Arter Akışının Sayısal Benzetimi</Başlık>
<Özetçe>Stenosis oluşumuna sahip arter içinde akışın sayısal benzetimi spektral elemanlar yöntemi kullanılarak eksen simetrik bir geometride gerçekleştirilmiştir. Bu yöntem, uygun şartlarda çok yüksek yaklaşıklık derecesinde sonuçların elde edilmesini sağlar. Model denklemlerin zayıf formunun kullanılması standard olmayan geometrik şekle sahip çözüm bölgelerinin esnek bir şekilde ele alınmasını mümkün kılmaktadır. Akışın solenoidal yapısı, basınç değişkeninin sayısal formülasyon içinde doğal bir şekilde ele alınması ile korunmuştur. Sınır bölgelerinde daha sık dağılım gösteren Legendre-Lobatto noktaları kullanılması ağ yapısının akışın sınır tabaka bölgelerinde çözünürlük yeteneği artırmıştır. Bu çalışmayla yöntemin geliştirilmesinde yönünde bir adım atılması amaçlanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Sık Kullanımlı Tarım İlacı Rotenonun Nöronlar Arası Sinaptik Geçiş Üzerindeki Etkisi</Başlık>
<Özetçe>Böcek ilaçlarına maruz kalma ve nörodejeneratif hastalıklar arasındaki ilişki bilimsel çalışmalarla gösterilmiştir1,2,3. Bir pestisit olan rotenonun nörodejenerasyondaki rolü de ayrıca araştırılmıştır4. Rotenon, sıçanlarda parkinson hastalığının semptomlarına çok benzer davranışssal, biyokimyasal ve nöropatik bozukluklara neden olmaktadır5. Bu pestisitin hücresel enerji üretiminde önemli rolü olan mitokondrial compleks I’i inhibe ettiği bilinmektedir6. Bu çalışmada rotenonun nöronlar arası sinaptik iletide, özellikle glutamat geçişi üzerindeki etkisini araştırılmıştır. Bu amaçla, sıçan hipokampal CA1 piramidal nöronları Schaffer kollateralin düşük frekansta uyarılmasıyla (0.1Hz) aktive edilmiş ve tek hücre akım yanıtları kayıt edilmiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>Görme Engelli Bireylerde Dokunsal Uyaranlara Karsı Olusan Delta Yanıtları</Başlık>
<Özetçe>Bu çalışmanın amacı, görme engelli bireylerde ağrısız basit dokunsal uyarana karsı oluşan beyindeki delta salınım yanıtlarının incelenmesidir. Ölçümler on üç kişilik görme engelli (15.07 yas ±1.65, 10 erkek) birey ile on üç kişilik sağlıklı (15.92 yas ± 2.90, 8 erkek) birey ile gerçekleştirildi. Tek tip ağrısız dokunsal uyaran sag elin iki parmağına uygulandı. Elektroensefalografi (EEG) kaydı 64 kanaldan alındı ve öncelikle 3 kanal analiz edildi (CZ, C3, C4). Dokunsal Olay İlişkili delta bandındaki (0.5-3.5 Hz) yanıtlar tepeden tepeye en yüksek genlik ve yanıt süresi ölçümü yöntemi ile uyaran sonrasındaki 1000 ms’lik bölümde ölçüldü. İstatistiksel analizlerde Wilcoxon testi kullanıldı. Bu çalışmada görme engelli bireylerin dokunsal hedef uyarana verdikleri delta yanıtları, sağlıklı bireylerin dokunsal hedef uyarana verdikleri delta yanıtları ile karsılaştırılmıştır. Her üç elektrot bölgesinde (CZ, C3, C4) görme engelli bireylerin sağlıklı bireylere göre genlik ölçüm yanıtları büyük bulunmuş olup C4 elektrot bölgesindeki fark istatistiksel olarak anlamlıdır (-.05). Her üç elektrot bölgesindeki (CZ, C3, C4) yanıt süresi ise görme engelli bireylerde sağlıklı bireylere göre daha uzun bulunmuş olup istatistiksel olarak anlamlıdır (herbiri için -.05).</Özetçe>
<Anahtar>Görme engelli, ağrısız dokunsal uyaran, Delta salınımı, EEG, O_P.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>İnsan Damar Ağı Dallanmalarında 3 Boyutlu Kan Akışı Simülasyonları</Başlık>
<Özetçe>Bu çalışmada insan şah damarının biyomekanik özelliklerinin incelenmesi amaçlanmıştır. Bu amaçla üç boyutlu (3B) gerçek şah damarı geometrisi kullanılarak kan akışı simülasyonu yapılmıştır. Buradaki 3B damar geometrisi gerçek bir hastanın Bilgisayarlı Tomografi (BT) verisi kullanılarak elde edilmiştir. BT verisisin 3B damar geometrisine dönüştürülmesi işlemi ticari bir program kullanılarak yapılmıştır (Mimics). Elde edilen geometrinin akış simulasyonunda kullanılabilmesi için yüzey ve hacim hesap ağına (mesh) ihtiyaç vardır. Bu aşama bir ticari önişlem programı olan Tgrid ile yapılmıştır. Hesaplama ağı elde edildikten sonra geometrik model üzerinde daimi olan ve daimi olmayan simulasyonlar gerçekleştirilmiştir. Daimi olmayan akış simulasyonunda giriş koşulu olarak sinüsoidal dalga kullanılmıştır. Tüm bu simülasyon durumları için basınç, kesme stres ve hız değerleri birbirleriyle karşılaştırılmaktadır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FIZIK TEDAVI CIHAZLARININ ÇEVRESINDEKI KAÇAK ELEKTROMANYETIK ALAN SEVIYELERININ ÖLÇÜLMESI VE SONUÇLARIN BIYOLOJIK RISK AÇISINDAN DEGERLENDIRILMESI</Başlık>
<Özetçe></Özetçe>
<Anahtar>Fizyoterapi, elektromanyetik alan ölçmeleri, diyatermi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>OPTİK UYUM TOMOGRAFİSİ</Başlık>
<Özetçe>Optik Uyum Tomografisi (OCT) yaşayan dokuların yüzeyden 2 mm derinliğe kadar yüksek uzamsal çözünürlükle kesitlenerek görüntülenmesine olanak veren yeni bir teknolojidir. B kipinde sesötesi uygulamalarına benzer biçimde, dokuların iki boyutlu yapısal kesitlerinin hücre boyutu düzeyinde çıkarılmasına olanak veren OCT yoluyla histolojiye yaklaşık-eşdeğer görüntüler elde edilir. OCT yaşayan dokuların gerçek zamanda in situ ve noninvasif olarak görüntülenmesini, normal ve değişmiş doku yapılarının belirlenmesini sağlar. Özel durumlarda doku içinde kan dolaşımının görüntülenmesi de olanaklıdır. Burada OCT ve tıpta OCT uygulamalarının kısa bir özeti sunulacaktır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAMMOGRAFİK BULGULARIN GENİŞ ALANLI BİLGİSAYAR AĞLARI ÜZERİNDE PAYLAŞIMI İÇİN GELİŞTİRİLMİŞ BİR VERİTABANI</Başlık>
<Özetçe>Mammografi erken meme kanseri tespitinde, kanserli doku ele gelir hale gelmeden önce, en iyi görüntüleme modalitesidir. Klinik karar verme aşamasında önceki mammografik veriler çok önemli olduğundan yazarlar hastanın bu kayıtlarına erişim için ilişkisel bir mammogram veritabanı sistemi geliştirmiş bulunmaktadırlar. Sistem mammografi modalitesi ile alınan görüntüleri ve hastaya ait bir takım tıbbi kayıtları saklamakta ve geniş alanlı bilgisayar ağları üzerinden mammografik bulgulara hızlı ve basit erişimi sağlamaktadır. Bundan dolayı klinisyenler tarafından meme kanserinin gelişimini izlemek için bir araç olarak kullanılması olasıdır. Veri tabanı, Amerikan Radyoloji derneği’nin kısaca “BI-RADS” olarak adlandırılan Meme Görüntülemede Raporlama ve Veri Sistemi’nin gerekliliklerini yerine getirecek şekilde tasarımlanmıştır. Esneklik göz önüne alınarak açık veri tabanı bağlanabilirliği olan veri tabanı yapısı tercih edilmiştir. Sistemde otomatik hasta tanımlama ile yetkilendirilmiş hızlı ve basit hasta kayıtlarına erişim için “Touch Memory” (dokunmalı bellek) teknolojisi kullanılmıştır. Sistem yazılımı 32-bit Delphi programlama platformunda geliştirilmiştir. Yazılım kullanıcı dostu grafik ara yüze sahiptir ve MS Windows 9x veya NT işletim sistemi yüklü bilgisayarlarda koşturulabilmektedir.</Özetçe>
<Anahtar>Meme kanseri, mammografi, ilişkisel veri tabanı yönetim sistemi, açık veritabanı bağlanabilirliği, touch memory, BI-RADS</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TERMAL GÖRÜMTÜLEME İLE KARDİYAK PERFÜZYON ÖLÇÜMÜ</Başlık>
<Özetçe>Perioperatif myokardiyal enfarktüs, koroner arter cerrahisinde sık karşılaşılan ve oldukça yüksek mortalite ile seyreden bir komplikasyondur. Bu komplikasyon, çoğunlukla, yapılan koroner arter by-pass grefti anastomozuyla ilgili problemlerden kaynaklanmaktadır. Bu komplikasyonun önüne geçmek, ancak yapılan anastomozun sagladığı perfüzyonu intraoperatif olarak değerlendirmek ve ameliyatın prosedürünü bu değerlendirme doğrultusunda gerekirse değiştirmekle mümkündür. Koroner anastomozunun perfüzyonunu kantitatif olarak değerlendirmek için termal görüntüleme sisteminden yararlanmak mümkün olabilir. Bu çalışmada termal kamera görüntüleri kullanılarak bölgesel perfüzyonu intraoperatif olarak ölçebilecek bir yöntem önerilmektedir.</Özetçe>
<Anahtar>koroner arter by-pass grefti, termal kamera görüntüleme, koroner perfüzyon,</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>NORMAL VE KANSERLİ HÜCRE ÇEKİRDEĞİNİN YENİ BİR YAKLAŞIMLA ANALİZİ</Başlık>
<Özetçe>Patolojik araştırmalarda kullanılmak üzere mide, kalın barsak, deri gibi farklı dokulardan alınmış kanserli ve normal hücre örneği görüntüleri mikroskop, kamera ve capture kartı kullanılarak bilgisayara aktarılmaktadır. Hazırlanan yazılımla hücre görüntüsü üzerinde görüntü işleme metotları uygulanarak patolojik araştırmalarda sıklıkla gerek duyulan hücre çekirdeği alanı, sayısı ve dokunun kullanıcı tarafından belirlenen kesiti üzerinde bulunan çekirdeklerin kapladıkları ortalama alan hesaplanmaktadır. Böylece aynı dokuya ait kanserli hücreler ile normal hücrelerin çekirdek sayıları ve alanları arasındaki fark, sayısal olarak elde edilerek, morfolojik açıdan kanserli hücrelerin tespiti farklı yorumlara sebebiyet vermeyecek tarzda yapılmıştır.</Özetçe>
<Anahtar>Kanserli hücre çekirdeği, çekirdek sayımı, çekirdek alanı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>PLAZMA PÜSKÜRTME İLE BİYOCAM (45S5) KAPLANMIŞ TİTANYUM İMPLANTLARIN RADYOLOJİK TAKİBİ</Başlık>
<Özetçe>Bu çalışmada plazma püskürtme yöntemi ile biyocam kaplanmış titanyum implantlar kullanıldı. Hazırlanan örnekler, erişkin koçlara uygulandı. İmplantların başarısı “radyolojik yöntemlerle” değerlendirilmiştir. Yüzey aktif biyoseramikler (hidroksilapatit ve biyocam gibi) yaklaşık yirmi yıldır, sağaltım amaçlı greft malzemesi olarak kullanılmaktadır. En yaygın kullanım alanları ortopedi ve dişhekimliği alanlarıdır. Biyocamlar tek başlarına implant olarak uygulandıklarında kırılgandırlar. Metal üzerine biyocam uygulanmasıyla kırılganlık sorunu kaldırılmış olunur. Çalışmada İngiliz (BP) kodeksine uygun kimyasallardan biyocam sentezlendi. Hazırlanan biyocam öğütülerek 63-212ìm aralığı arasına getirildi. Biyocam plazma püskürtme cihazı ile 6.35 mm. çapında titanyum implantlar üzerine kaplandı. İmplantlar etilenoksitle steril edili. 10 adet koçun tibiasının metafiz bölgesine yerleştirildi. Kontrol grubu olan kaplamasız implantlar da yanlarına uygulandı. Kontrol grubu olan kaplamasız implantlar yanlarına uygulandı. 75 gün sonra radyografileri alındı. İmplant çevrelerinde radyolusent alanlar görülmedi. Veriler implantların osseointegre olduğunu göstermektedir. Uzun süreçte implantın başarısı takip edilmektedir. Verilerle histolojik görüntülerin karşılaştırılması araştırmanın sonunda yapılacaktır.</Özetçe>
<Anahtar>Biyocam, radyografi, plazma püskürtme, İmplant</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GÜMÜŞ UYGULAMASI İLE BAKTERİ ÇOĞALMASININ ENGELLENMESİ</Başlık>
<Özetçe>Katı malzemelerin kullanıldığı tıbbi ve endüstriyel alanlar ile biyomedikal alanlarda malzemelerin yüzey üzerinde bakteri ve mikro organizmalar oluşabilmektedir. Gümüş, farklı biçimler altında, yüzeyde oluşan bakteri, mantar ve mikro organizmalarının oluşmasının engellen-mesinde etkin bir rol oynamaktadır. Gümüşün farklı biçimlerinin bakteri ve mikrop önleyici (antibakteriyel ve antimikrobik) uygulamasının etkinliği bu biçimlerin doğasına ve ayrıca uygulama yöntemlerine ve uygulama alanına bağlıdır. Bu çalışmanın ana amacı akışkan asılılar ve katı yüzey üzerinde bakterilerin çoğalmasını önleyici olarak gümüş kullanımının araştırılmasıdır. Bu amaçla üretilen elektroasıltılı (kolloidal) gümüş ile gümüşün bileşiklerinin, hem sıvı ortamlarda hem de katı yüzeyde oluşturulan bakterilerin büyümesine etkisi araştırılmıştır. Bakteriyel büyüme, yüzeyde oluşan bakterilerin sayımı ve asıltılardaki bulanıklığın gözlemlenmesi şeklinde incelenmiştir. Deneysel sonuçlar, elektro-kolloidal yöntemle elde edilen asıltı gümüşün sıvı içindeki mikroplar karşı etkili olduğunu göstermiştir. Ayrıca, bu çalışmada, üretim yönteminde gümüş iyonlarının sır tabakasına yerleştirilmesi sonucu üretilen hijyenik seramiklerin bakterikarşıt özelliklerinin kuvvetli ve kalıcı olduğu da gösterilmiştir .</Özetçe>
<Anahtar>asıltı gümüş, bakteri sayma, bakterikarşıt.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DİŞ İMPLANTI UYGULAMALARI VE TANI YÖNTEMLERİ</Başlık>
<Özetçe>Diş implantlarını "eksik dişlerin yerine çene kemiklerine uygulanan ve protezlere destek veren yapay kökler" olarak tarif edebiliriz. Günümüzde, ağız içi implant uygulamalarının ana hedefi kemikle bütünleşik yapay kök implantleri ve bunlardan destek alan yapay kök-üstü protezler ile her türlü dişsizliğin etkilerinin ortadan kaldırılmasıdır. İmplantolojide uzun dönemde başarıyı garanti altına almak için periyodik olarak yapılan klinik ve radyografik kontroller ile yapay kök-kemik ara yüzeyinde kemikle bütünleşmenin devamlılığının incelenmesi gereklidir. Peri-implanter destek kemik kayıplarını önlemek, erken teşhis edebilmek ve dolayısı ile uzun dönemde implant başarısını sağlamak için çeşitli klinik parametrelerden faydalanalarak, yapılacak olağan denetimlerde peri-implanter yumuşak ve sert dokuların durumu denetlenmelidir. Klinikte değerlendirilen parametreler okluzyon, plak ve kanama indeksleri, ataşman düzeyi, sulkus likiti, hareketlilik, radyolojik ve mikrobiolojik kontrollerdir. Teşhis yöntemlerinin daha pratik ve klinikte kolay uygulanabilir hale getirilmesi gerekmektedir. Bu amaca yönelik olarak geliştirilmesi gereken araçlar enzimatik ve mikrobiyolojik kitler, hareketlilik ölçüm araçları, kolay uygulanabilen standart radyografi metodu olarak ortaya çıkmaktadır.</Özetçe>
<Anahtar>diş, implant, diş implanti, teşhis</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HAVA AŞINDIRMANIN DİŞ HEKİMLİĞİNDE KULLANIMI</Başlık>
<Özetçe>Günümüzde diş tedavisi için kullanılabilecek çok farklı teknikler mevcuttur. Döner kesicilerin kullanımı yaygın bir yöntem olmakla birlikte, bunun yerini alabilecek yöntemlerin kullanımı giderek artmaktadır. Bu seçeneklerden biri olan hava aşındırma yöntemi; yüzeye alüminyum oksit parçacıklarının dar bir uçtan fırlatılarak dişin aşındırılması esasına dayanır. Henüz sınırlı kullanım alanı olmasına rağmen bu yöntem özellikle çocuklar veya diş hekiminden korkan hastalar için çok etkilidir. Bu çalışmada hava aşındırmanın kullanımında önemli değişkenlerden farklı basınç ve uç-diş uygulama uzaklığının kullanılması sonucu, yöntemin dişe olan etkileri incelenmiştir. Elde edilen sonuçlarda basınç ve uzaklığın yüzey yapısızında önemli etki yaptığı ve bu yapının daha sonradan dişe uygulanacak tedavi malzemesi seçimi açısından önemli olduğu bulunmuştur. Yüzey yapısının ayrıntıları, yüzeyle ilgili ek bir hazırlık gerektirmeyen ve yüksek çözümleme gücüne sahip bir tarama elektron mikroskobunda elde edilmiştir.</Özetçe>
<Anahtar>hava aşındırma, oyuk, dişçilik.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAKSİMUM OLABİLİRLİK KESTİRİMİNİN KULLANILMASI İLE OFTALMİK ARTERDEN ALINAN DOPPLER İŞARETLERİNİN AR SPEKTRAL ANALİZİ</Başlık>
<Özetçe>Bu çalışmada 86 kişinin oftalmik arterinden alınan Doppler işaretlerinin spektral analizi, hızlı Fourier dönüşüm (HFD) ve maksimum olabilirlik kestiriminin kullanıldığı özbağlaşımlı (AR) metodlar ile yapılmıştır. Bu spektrum analiz metotlarının kullanılması ile Doppler spektrumlarındaki değişimler, medikal bilgi elde etmek için zamanın fonksiyonu olarak sonogram şeklinde gösterilmiştir. Daha sonra bu sonogramlar kullanılarak spektral analiz metotlarının frekans çözünürlükleri ve Behçet hastalığının belirlenmesindeki etkileri karşılaştırılmıştır.</Özetçe>
<Anahtar>Doppler işareti, oftalmik arter, spektral analiz, sonogram, Behçet hastalığı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>TEMEL PERYOT KESTİRİMİ VE SES ANALİZİ</Başlık>
<Özetçe>İnsan sesinin nesnel analizi; haberleşme, güvenlik ve sağlık gibi alanlarda önem kazanmaktadır. Parametre veya öznitelik çıkartımı analiz işleminin ilk aşamasıdır. Fizyolojik ve diğer etkenlerden dolayı üretim aşamasında hemen hemen periyodik karakterdeki ses, ağız çıkışından bir rasgele işaret olarak alınmaktadır. Ancak, sınırlı bir inceleme aralığında durağan karakterde olduğu kabul edilmektedir. Ses parametreleri; frekans ve genlik kökenli olarak gruplandırılabilir. Temel peryot, bir çok analizde geçerli çok önemli bir parametredir. Bu çalışmada Özilişki tabanlı bir temel peryot çıkartımı gerçekleştirilmiştir. Ayrıca; Fourier ve Dalgacık Dönüşümü analizleri yapılarak ses işaretinin zamanfrekans ortamındaki özellikleride inçelenmiştir. Son olarak; Jitter, Shimmer, Bağıl Ortalama Pertürbasyon, Genlik Pertürbasyon Bölümü parametreleri farklı beş yaş grubu denekleri için bulunarak, ses analizi amaçlı kullanılan CSL yazılım platformunun değerleri ile karşılaştırılmıştır. Bulunan değerlerin, çok farklı olmadığı saptanmıştır.</Özetçe>
<Anahtar>Ses analizi, temel peryot, işaret işleme, Fourier Dönüşümü, Dalgacık Dönüşümü.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALP KAPAĞI HASTALARINDA KALP SESLERİNİN SPEKTRUM ANALİZİ</Başlık>
<Özetçe>Bu çalışmada tasarlanan donanım ile kalp kapak ameliyatı geçirip metalik kapak takılan hastaların kalp sesleri kaydedilmiş ve hazırlanan yazılım ile spektrum analizleri yapılmıştır. Frekans ekseni analizi için kalp ses işaretlerine Hızlı Fourier Dönüşümü (HFD) ve Autoregressive (AR) spektrum modelleri uygulanmıştır. Bu modeller karşılaştırıldığında AR modelinin HFD’ye göre daha uygun bir değerlendirme yöntemi olduğu görülmüştür. Ayrıca spektrum alanları hesaplanarak sağlıklı ve hasta kişilerin verileri birbirleri ile kıyaslanmıştır. Hazırlanan yazılım ile hastalara ait bilgilerin kaydedildiği veri tabanı oluşturulmuştur. Kayıtlar Erciyes Üniversitesi Gevher Nesibe Tıp Fakültesi hastanesin Kardiyoloji bölümündeki kapak hastalarından alınmıştır.</Özetçe>
<Anahtar>Kalp sesleri, HFD analizi, AR analizi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SEYREK UYARICI PARADİGMASI ALTINDA ELDE EDİLEN BEYİN ELEKTRİKSEL FAALİYETİNİN YÜKSEK ÇÖZÜNÜRLÜKLÜ ENERJİ DAĞILIMI</Başlık>
<Özetçe>Bu çalışmada, beynin işlevsel yapısının dışsal olaylarla ilintisini daha detaylı incelemek ve anlamak için işitsel seyrek uyarıcı paradigması altında elde edilen olay ilişkili potansiyelin (OİP) zaman-sıklık uzayında gösterimi gerçekleştirilmiş ve bunun analizi yapılmıştır. Zaman-sıklık analizi için Kısa Süreli Süzülmüş Wigner-Ville Dağılımı yöntemi geliştirilmiş ve bu yöntemle denekten alınan OİP sinyali işlenmiştir. Sinyalin enerjisi altı enerji seviyesine ayrılmış ve her enerji seviyesi için zaman-sıklık gösterimleri elde edilmiştir. Bu gösterimler sadece sinyalin bileşenlerini değil aynı zamanda bileşenler arasındaki harmoniyi de göstermiş ve böylece sinyalin tam bir açılımı yapılarak beyin dinamiği konusunda daha kapsamlı bilgi sağlamak mümkün olmuştur.</Özetçe>
<Anahtar>Elektroensefalogram, Zaman-sıklık analizi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AKIŞ HIZININ SOLUNUM SESLERİNDEN KESTİRİMİ</Başlık>
<Özetçe>Bu çalışmada akış hızının solunum seslerinden kestirilmesine dönük bir yöntem önerilmiştir. Yöntemin temeli, solunum seslerinden bir evre kestirim fonksiyonu hesaplanarak bu fonksiyon yardımıyla evre ayrım noktalarının belirlenmesine, ikinci adımda da yapay sinir ağlarından yararlanarak evre boyunca akış hızının değişiminin kestirilmesine dayanmaktadır. Önerilen yöntem beş sağlıklı erkek denek üzerinde denenmiş; gerçek ve kestirilen akış hızı sinyalleri arasında 0.95 ile 0.99 arasında değişen ilinti katsayıları elde edilmiştir.</Özetçe>
<Anahtar>Solunum sesleri, akış hızı kestirimi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>İŞLEVSEL YAKIN KIZILÖTESİ İŞARETLERİNDE, YUMUŞAK EŞİKLEME YÖNTEMİ İLE GÜRÜLTÜ ARINDIRILMASI</Başlık>
<Özetçe>Bu makalede, uyumlu dalgacık süzgeci gürültü arındırma yöntemi olarak önerilmiştir. Gürültü arındır-ma, yumuşak eşikleme yönteminin her bir YKÖS’ de (yakın kızılötesi işaretler) uygulanmasıyla elde edilmiştir. Yumuşak eşiklemenin uygulanabilmesi için, gürültü olarak beyaz Gauss gürültüsü YKÖS’ de varsayılmıştır. Elde edilen sonuçlar farklı düzeydeki ve katsayıdaki dalgacık dönüşümleri ile kıyaslanmıştır. Geliştirilen işaret – gürültü – oranı (İGO) dalgacık gürültü arındırma yönteminin başarımına göre değerlendirilmiştir.</Özetçe>
<Anahtar>YKÖS, yumuşak eşikleme yöntemi ile gürültü arındırma, dalgacık teorisi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SIÇAN BEYNİNDEKİ LASER VE ELEKTROLİTİK LEZYONLARIN SDSPAGE YÖNTEMİ İLE KARŞILAŞTIRILMASI</Başlık>
<Özetçe>Bu çalışmanın amacı geleneksel olarak kullanılan elektocerrahi ünitesi ve yeni cerrahi 980-nm diyot laser adlı iki farklı cerrahi cihazın etkilerinin karşılaştırılmasıdır. Sağlıklı dokudaki hasarın ne boyutta olduğunu analiz edebilmek için sıçan beyin dokusunun protein miktarı SDSPAGE yöntemi ile araştırılmıştır. In vivo stereotaksik sinircerrahisi yöntemi dişi Wistar sıçanları üzerinde uygulanmıştır. Lezyonlar bregmadan –2 mm uzakta, ortaçizgiden ± 3.5 mm yanlarda, ve duradan – 6.5 mm aşağıda yapılmıştır. İki farklı paradigma uygulanmıştır. (1) Tektaraflı lezyonlar: laser ve elektrolitik lezyonlar denek hayvanlarının sadece sağ yarımkürelerinde yapılmıştır; sol yarımkürelerine kontrol amaçlı olarak dokunulmamıştır. İki günlük iyileşme sürecinden sonra denek hayvanlarının yaşamlarına son verilmiştir. Dokunun diyot lasere (2W-2s) ve elektirik akımına (1.5mA/20s) karşı tepkisi 8mm kalınlığında, %10’luk SDS-PAGE (Sodyum Dodesil Sülfat Polyakrilamid Gel Elektroforez) ile araştırılmıştır. Bütün yarımkürelerinin protein miktarları karşılaştırılmıştır. (2) Çift taraflı lezyonlar: Lezyonlar her iki yarımkürede, laser lezyonları sağ yarımkürelerde, elektrolitik lezyonları sol yarımkürelerde yaratılmıştır. Lezyonları içeren örnekler alınıp SDS-PAGE ile karşılaştırılmıştır. SDS-PAGE yöntemi ile proteinler öncelikli olarak moleküler ağırlıklarına göre ayrılırlar. SDS proteinlerin hidrofobik bölümlerine bağlanarak katlanmış yapılarını bozar ve molekülü negatif yüklü hale getirir. Sonuç olarak SDS-protein kompleksinin negatif yük miktarı proteinin moleküler ağırlığı ile orantılıdır. Laser ve elektrolitik lezyonları arasında yarımkürelerin protein miktarları açısından kesin bir farkları olduğu bulunamamıştır. Lezyonları içeren örnekler de kesin farklılıklar göstermemiştir. Bazı farklılıklar gözlenmesine rağmen bu farklılıklar tutarlı değillerdir. 980-nm diyot laser ve elektrolitik lezyonlarının her ikisi de kesin farklılıklar vermemiştir. Her iki cerrahi sistemin de etkileri benzer bulunmuştur. Sonuçlara dayanarak 980-nm diyot sistemi elektrocerrahi ünitesi için bir alternatif cerrahi cihaz olarak önerilebilir.</Özetçe>
<Anahtar>980-nm diyot laseri, elektrolitik lezyon, laser doku etkileşimi, stereotaksik cerrahi, SDS-PAGE</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BEYİN DOKUSUNUN ELEKTROLİTİK VE LASER KOAGÜLASYON TEKNİKLERİ İLE ORTADAN KALDIRILMASI</Başlık>
<Özetçe>Bu çalışmanın amacı, elektrocerrahi ünite ve cerrahi 980-nm diyot laserle yapılan cerrahi girişimler sırasında sıçan beyin dokusunda meydana gelen histolojik değişimlerin karşılaştırılmasıdır. Dokunun diyot lasere (2W- 2s ve 2W-1.5s, cw) ve elektrik akımına (1.5mA-20s,DC) verdiği tepki incelenmiştir. In vivo stereotaksik sinircerrahi prosedürü dişi Wistar sıçanlara uygulanmıştır. Lezyonlar sırasıyla şu koordinatlarda yapılmıştır: bregmadan -2 mm uzakta, ortaçizgiden ± 3.5 mm yanlarda, ve duradan –6.5 mm aşağıda. Perfüzyon % 0.9 salin ve daha sonra paraformaldehid solüsyonları ile yapılmıştır. Sıçan beyinlerinden vibratom ile 50 ìm kalınlığında koronal kesitler alınmış; canlı ve ölü hücreleri ayırmak için kresil fast viole ile boyanmıştır. Lezyonların daha sonraki imge işlemeleri için fotoğrafları çekilmiştir. Ortalama ablasyon, karbonize ve koagüle doku alanları ölçülüp karşılaştırılmıştır. 2W-2s ve 2W-1.5s laser lezyonlarının ortalama ablasyon alanları sırasıyla 0.6975±0.3182 mm2 ve 0.3445±0.3081 mm2 olarak hesaplanmıştır; karbonizasyon gözlenmemiştir. Elektrolitik lezyonlar için ortalama ablasyon, karbonize ve koagüle alanlar sırasıyla 0.3998±0.2213 mm2, 0.4796±0.1653 mm2, ve 0.6761±0.2155 mm2 olarak bulunmuştur. Elektrolitik lezyonun ablasyon alanı 2W-2s laser lezyonunun ablasyon alanından daha küçük olmasına rağmen, ortalama toplam ölü bölge elektrolitik lezyon için (1.0204±0.3459 mm2) daha büyüktür. Elektrolitik lezyondaki morfolojik tutarsızlıklar görsel olarak gözlenmiştir. 980-nm diyot laser ile yaratılan lezyonların elektrolitik lezyonlardan daha daha küçük olduğu bulunmuştur. 980-nm diyot laser sistemi stereotaksik cerrahi için elektrocerrahi ünite yerine alternatif seçenek olarak önerilmiştir.</Özetçe>
<Anahtar>980-nm diyot laser, elektrolitik lezyon, karşılaştırmalı çalışma, laser doku etkileşimleri, stereotaksik sinir cerrahisi, histopatoloji.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SAYISAL OPTOELEKTRONİK ADIM SAYICI SİSTEM</Başlık>
<Özetçe>Bu bildiride, ameliyat sonrası hasta hareketlerini denetlememek için tasarımladığımız sayısal bir optoelektronik adım sayıcı tanıtılmaktadır. Genelde ameliyat sonrası hastaların hareketleri sınırlanır, ancak her gün doktor tarafından belirlenen miktarda hareket gereklidir. Hastanın hareketi adım sayısına göre belirlenebilir. Yüksek verimli monokromatik ışın vericiler ve yüksek duyarlıklı fotoalıcılar kullanılarak geliştirdiğimiz adım sayıcı hastanın ayakkabısına yerleştirilir. Önceden (günlük ya da haftalık olarak)) programlanan adım sayısına ulaşıldığında cihaz ses ve ışıklı uyarılarla hastayı hareketlerini durdurması konusunda uyarır.</Özetçe>
<Anahtar>Adım sayısı, ameliyat sonrası bakım, optoelektronik sayıcı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DSP TABANLI ÇOK KANALLI VERİ TOPLAMA AYGITI İLE AKCİĞER SESLERİNİN SIKLIK ANALİZİ</Başlık>
<Özetçe>Akciğer sesleri ve seslerin sıklık izgesi, hastanın sağlık durumu ile ilgili değerli bilgiler içerir. Bu çalışmamızda, akciğer ses bilgisini ve ses sıklık izgesini incelemek için DSP tabanlı çok kanallı veri toplama (akciğer sesleri için 4 kanal ve hava akış ölçümü için 1 kanal) ve işleme aygıtı geliştirdik. Akciğer sesleri hava etkileşimli elektret mikrofonlar ile ve hava akımı da pnemotakograf ile alınıp bir filtre-yükselteçten geçirilip kaydedildi. Çalışmada Motorola DSP 56311 Sayısal işaret işleyicisi kullanıldı. Elde edilen veri grafiksel olarak bir PC monitöründen görüntülendi. Bu aygıt sayesinde akciğerin dört bölgesi grafiksel ve analitik olarak incelenmektedir. Geliştirilen aygıt akciğerin dört bölgesinin güç izgesini gerçek zamanlı hesaplayarak PC’ye aktarmaktadır. Bu aygıt kullanılarak değişik izgesel parametreler hesaplanacak, hasta ve sağlıklı akciğer seslerinden oluşturulmuş bir kütüphane ile karşılaştırılacaktır. Bu inceleme sonucunda akciğerin hastalıklı bölgesi gerçek zamanda saptanacaktır. Ölçümü alınan veri ve hesaplanan izge daha ilerideki analizler için kaydedilip saklanabilecektir.</Özetçe>
<Anahtar>Akciğer sesleri, sıklık izge analizi, veri Toplama</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ARTERİAL KAN BASINCININ YENİ BİR YAKLAŞIMLA ÇÖZÜMLENMESİ</Başlık>
<Özetçe>Bu çalışmada kalp damar cerrahi işlemi sonrası yoğun bakım ünitesinde yatmakta olan hastalardan uygun donanım kullanılarak arterial kan basınç değerleri alınmış ve hazırlanan yazılım yardımı ile kaydedilen değerlere ilişkin basınç eğrileri bilgisayar aracılığı ile analiz edilerek izlenmiştir. Basınç traselerinin belirli zaman aralıklarındaki segment değer toplamları ve maksimum, minimum eğimleri hesaplanarak, sonuçları hastaların kalp performansı ile ilişkilendirilmiştir. Kalp sağlığı kritik durumda olan hastaların basınç traselerindeki maksimum eğim değeri 3-3,5 mmHg/sn. arasında değişirken, eğrinin altındaki belirli zaman aralılarına karşılık gelen basınç verilerinin toplamlarının ortalaması 880 mmHg’dır. Fakat operasyon geçirmiş, kalp sağlığı normal olan hastalarda maksimum eğim değeri 2,30 mmHg/sn. civarında seyrederken eğri altındaki belirli zaman aralılarına karşılık gelen basınç verilerinin toplamlarının ortalama değeri 1020 mmHg’nın üzerine çıkarak trasenin daha dolgun olduğu tespit edilmiştir.</Özetçe>
<Anahtar>Arterial Kan Basıncı, dp/dt,</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SES TELLERİ PATOLOJİLERİNİN DEĞERLENDİRİLMESİ İÇİN VİDEOSTROBOSKOPİ SİSTEMİ TASARIMI</Başlık>
<Özetçe>Bu çalışmada ses tellerinin yapısal özelliklerinin incelenmesinde ve işlevsel bozukluk-larının olup olmadığının anlaşılmasını sağlayan videostroboskopi metodu ve bir videostroboskopi sistemi tasarımında ışık kaynağı olarak kullanılan Xenon parıldama lambaları incelenmiştir. Videostroboskopi darbeli ışığın göz tarafından algılanması yöntemine göre çalışır. Bu darbeli ışık kaynağı bir videostroboskopi sisteminin en önemli parçasıdır. Bu nedenle çalışmanın amacı EGG, PGG veya bir mikrofon çıkışı ile tetiklenebilen, frekans ve faz ayarlaması yapılabilen darbeli bir ışık kaynağı geliştirmektir. Gerçekleştirilecek ışık kaynağı daha sonra diğer devre birimleri ile birleştirilecektir. Stroboskop’un tasarımında ışık kaynağı olarak insan görme bölgesine en yakın dalga boyunda ışık verebilen ve sürekli bir spektruma sahip olan Xenon parıldama lambası kullanılacaktır.</Özetçe>
<Anahtar>Videostroboskopi, xenon parıldama lambası, ses telleri</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HÜCRELERİN OKSİDATİF FOSFORİLASYON KAPASİTELERİNİN BELİRLENMESİNDE KULLANILABİLECEK BİR PO2 İZLEME SİSTEMİ GERÇEKLEŞTİRİLMESİ</Başlık>
<Özetçe>Bu çalışmada, hastadan alınan hücrelerden oluşturulan kültür hücrelerinde, digitonin ile geçirgenleştirilmiş hücrelerin oksidatif fosforilasyon kapasitelerinin test edilmesi için uygulanan yöntemlere yardımcı olarak kullanılması amacıyla, PIC 16C74 mikroişlemci kontrollu bir kısmi oksijen basıncı izleme sistemi gerçekleştirilmiştir. Cihazın tasarımında, kısmi oksijen basıncını elektriksel sinyale çevirmek için Clark oksijen elektrodundan yararlanılmıştır.</Özetçe>
<Anahtar>Clark oksijen elektrotu, polarografi, oksijen tüketimini izleme, oksidatif fosforilasyon.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>IP AĞLARI ÜZERİNDE ÇALIŞAN KİŞİSEL BİLGİSAYAR TABANLI TELESTETOSKOP GELİŞTİRİLMESİ</Başlık>
<Özetçe>Çok eski bir teknik olmasına rağmen, steteskop kullanılarak dinleme yöntemiyle yapılan teşhis, doktorlara, özellikle kalp ve akciğer hastalıklarının belirlenmesinde çok yardımcı olmaktadır. Bilgisayar ve iletişim teknolojilerindeki ilerlemelerle ses işleme ve iletme teknikleri artık sıradan bilgisayarlarla masalarımıza kadar gelmiştir. Bu çalışmada, sayısal işaret işleme ve gerçek zamanlı ses aktarım yöntemleri kullanılarak bilgisayar tabanlı bir steteskop tasarlanmış ve yapılmıştır. Sistem, kalp - akciğer seslerinin alınmasını, tekrar dinlenmesini, saklanmasını ve detaylı incelenmesini sağlarken, İnternet (analog modemler ile PSTN telefon şebekeleri üzerinden, 33600 bps ve daha yukarısı bağlantılar ile) veya özel bilgisayar ağına bağlı diğer bir sistem ile kullanıldığında ise, etkileşimli oturumlar açarak uzaktan teşhise de olanak sağlamaktadır. Gerçek zamanlı ses iletim modulu, RTP protokolüne dayanmaktadır ve yoğun olmayan veya servis kalitesi sağlayan IP ağlarına uygundur. Hat kalitesinin istenilen düzeyde olmadığı durumlarda ise, sakla ve gönder ünitesi ile gerçek zamanlı iletime yakın bir performans sağlanmaktadır. Geliştirilen sistem klinik ortamlarda denenmek üzere önerilebilir.</Özetçe>
<Anahtar>Steteskop, Sayısal, Kişisel Bilgisayar, Sayısal İşaret İşleme, Analiz, Telesteteskop, Uzaktan Dinleme ve Teşhis, Tele-tıp, Gerçek Zamanlı, IP, RTP</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>EKG VE ULTRASES İZLENMESİ İÇİN UZAKTAN DANIŞMA SİSTEMİ TASARIMI</Başlık>
<Özetçe>Uzaktan danışma (TeleConsulation) sistemleri çeşitli ülkelerde, özellikle Avrupa ve A.B.D.’de yaygın olarak uygulanmaktadır . Türkiye’de de halen gelişmekte olan bir alandır. Amacımız yalnızca EKG ve ultrases izlenmesi için internet tabanlı bir uzaktan danışma sistemi geliştirmektir. Bu sistemi tasarımlamadaki niyet Türkiye’de kırsal kesimdeki azgelişmiş olan özel sağlık bakım sistemini geliştirmektir. Bu bildiride doktorlar için teşhisi kolaylaştıracak bir kullanıcı arabirimini açıklamaktır. Bu sistem uzman hekimlerle uzman olmayanlar arasında EKG ve ultrases örüntülerini ağ yolu ile ileten ve izlenmesini sağlayan bir iletişim aracıdır.</Özetçe>
<Anahtar>Uzaktan danışma sistemi, EKG, ultrases</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GERİ YAYILIMLI SİNİR AĞLARI KULLANILARAK TRANSCRANİAL DOPPLER İŞARETLERİNİN SINIFLANDIRILMASI</Başlık>
<Özetçe>Orta beyin arterindeki (Middle Cerebral Artery – MCA) kan akışını incelemek için transcranial Doppler işaretlerini analiz etmek gerekmektedir. Bu çalışmada orta beyin arterindeki düzensiz kan akışını incelemek için 110 kişinin temporal bölgesine ait orta beyin arterinden transcranial Doppler işaretleri alınarak sayısal olarak işlenebilir hale getirilmiştir. Bu işaretlerin Hızlı Fourier Dönüşümü (HFD) ile spectral analizi yapılarak her hastaya ait maksimum frekans eğrileri elde edilmiştir. Elde edilen bu maksimum frekans eğrileri geri yayılımlı sinir ağlarına eğitim ve test vektörleri olarak girilmiş ve transcranial Doppler işaretleri sınıflandırılmaya çalışılmıştır. Yapılan denemeler sonucunda test vektörleri %85,45 oranında başarı ile sınıflandırılmıştır. Bu çalışma normal ve düzensiz kan akışlarında transcranial Doppler işaretlerinin sinir ağları kullanılarak sınıflandırılabileceğini göstermiştir.</Özetçe>
<Anahtar>Transcranial Doppler, Hızlı Fourier Dönüşümü (HFD), maksimum frekans eğrisi, Geri yayılımlı sinir ağı</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DÜŞÜK ALAN ŞİDDETİNDE MANYETİK REZONANS AKIM YOĞUNLUĞU GÖRÜNTÜLEME</Başlık>
<Özetçe>Bu çalışmada, Nükleer Manyetik Rezonans (NMR) aktif çekirdeği içeren iletken cisimlerdeki elektriksel akım yoğunluğu, 0.15T Manyetik Rezonans Görüntüleme (MRG) sistemi kullanılarak görüntülenmiştir. Görüntülenmek istenen akım, cisme, standart bir spin-echo darbe dizisi ile eşzamanlı olarak dışarıdan uygulanmıştır. Uygulanan çift kutuplu Doğru Akım (DC), her turda cisim içerisinde DC akım yoğunluğu, ve dolayısıyla, ölçülebilir bir manyetik akı yoğunluğu yaratır. Oluşan manyetik akı yoğunluğunun ana manyetik alan yönündeki bileşeni, karmaşık MR görüntüsünün fazına bir faz ekler. Eklenen faz, ve dolayısıyla manyetik akı yoğunluğunun bir bileşeni, akım darbeli ve darbesiz olmak üzere iki faz görüntüsü kullanılarak elde edilebilir. Manyetik akı yoğunluğunun her üç yöndeki bileşenlerinin ölçülmesi, akım yoğunluğunun, MR çözünürlüğünün yarısına eşit bir uzamsal çözünürlükte elde edilebilmesini olanaklı kılar. Bununla ilgili olarak birkaç test cismi üzerinde deneyler yapılmış ve sonuçlar sunulmuştur.</Özetçe>
<Anahtar>Manyetik rezonans görüntüleme, akım yoğunluğu görüntüleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ALIGNV2.0 YAZILIM PAKETİ VE UYGULAMALARI</Başlık>
<Özetçe>Bu makalede,tıbbi görüntülerin hizalandırılması için , k-d ağacı ve uzaklık haritası metodu incelenmiş ve bu metodlar birbirleriyle karşılaştırılmıştır. Bu iki farklı, uzaklık temeli üzerine kurulu metodun analizi, AlignV2.0 adını verdiğimiz yazılım paketi ile yapılmaktadır. Bu yazılım paketi, Windows ortamında çalışmakta olup, MATLAB versiyonlarının hepsinde işleyen bir arayüze sahiptir. Pakette bulunan, k-d ağacı metodu, ANN (Approximate Nearest Neighbor – Takribi En Yakın Komşu ) Kütüphanesinin uyarlanması ile oluşturulmuştur. Bu kütüphane hem yaklaşık yakın nokta komşuluğu, hem de en yakın nokta komşuluğunu hesaplayacak şekilde modellenmiştir. Çalışma sırasında, öncelikle, çeşitli basit şekiller her iki metod içinde test edilmiş, daha sonrada, kemirgen beyninin üç boyutlu hizalandırılması yapılmıştır. Hizalandırma, iki boyutlu görüntüler için görüntülerin sınır çizgilerinin ve üç boyutlu görüntüler için ise görüntü yüzeyinin kullanılmasıyla gerçekleştirilmiştir. Bu iki metod, k-d ağacı ve uzaklık haritası metodu, AlignV2.0 arayüzü sayesinde karşılaştırılmış, ve metodların güvenirliliği, hizalandırma başarısı ve sonuçların doğruluğu analiz edilmiştir. K-d ağacı metodunun, uzaklık haritası metoduna göre daha güvenilir, daha etkili ve daha doğru olduğu gözlemlenmiştir. Ayrıca, k-d ağacı metodu çok boyutlu görüntülerde kullanılabilecek bir özelliğe sahiptir. Bu sayede, görüntülerin, örgü ve renk özellikleri de katılarak, çalışma yapmak mümkündür.</Özetçe>
<Anahtar>Görüntü hizalandırma, uzaklık haritası, k-d ağacı, AlignV2.0 Yazılım Paketi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MANYETİK REZONANS-ELEKTRİKSEL EMPEDANS TOMOGRAFİ (MREIT) İÇİN YENİ BİR HIZLI GÖRÜNTÜ OLUŞTURMA YÖNTEMİ</Başlık>
<Özetçe>Magnetik Rezonans-Elektriksel Empedans Tomografisi (MR-EIT) tekniği ile iletken cisme dışarıdan akım uygulanarak oluşturulan akım yoğunluğu dağılımı ve yüzey gerilimleri ölçümleri kullanılarak cisim içindeki iletkenlik dağılımını görüntülenebilmektedir. Bu çalışmada, MR-EIT kullanılarak yüksek çözünürlüklü iletkenlik görüntüleme için yeni bir görüntü oluşturma yöntemi önerilmektedir. Tanıtılan algoritma Sonlu Elemanlar Yöntemi (SEY) kullanılarak geliştirilen modellerden elde edilen ölçüm benzetimleri ile sınanmaktadır. İletken cisme akım uygulanması sonucu oluşan eş akım yoğunluğu eğrilerinin, eş gerilim eğrilerine dik olduğu bilgisi kullanılarak, iletken içindeki gerilim dağılımı ve gerilim gradyanı bulunmaktadır. Daha sonra gerilim gradyanı ve akım yoğunluğu bilgileri kullanılarak iletkenlik dağılımı hesaplanabilmektedir.</Özetçe>
<Anahtar>Manyetik rezonans görüntüleme, elektriksel empedans görüntüleme.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AORT YETMEZLİĞİ VE DARLIĞININ SİNİRSEL - BULANIK MANTIK SİSTEMİ İLE SINIFLANDIRILMASI</Başlık>
<Özetçe>Bu çalışmada 60 hastanın aort kapakçığından kaydedilen kardiyak Doppler işaretleri 16 bitlik bir ses kartı yardımıyla bir kişisel bilgisayara aktarılmıştır. Her bir hastadan kaydedilen kardiyak Doppler sinyaline, Hızlı Fourier Dönüşümü (HFD) spektral analizi uygulanmıştır. HFD metodunun yapısı gereği bazı durumlarda Doppler verilerinin oluşturduğu spektral eğride iyi bir çözünürlük yakalanamadığından, yanılgılar olmaktadır. Bu nedenle spektral eğriye ait teşhisin doğru ve hızlı gerçekleşebilmesi için 60 hastanın HFD sonuçlarından oluşturulan sistol, diastol, Rezistif index (RI), Pulsality index (PI) ve Sistol / Diastol oranı (SDO) değerleri bir sinirsel - bulanık mantık sisteminde sınıflama yapılarak değerlendirilmiştir. Bu değerlendirme sonucunda sinirsel - bulanık mantık sisteminin teşhise yönelik iyi sonuçlar verdiği gözlenmiştir.</Özetçe>
<Anahtar>Sinirsel – Bulanık Sınıflama, kardiyak Doppler, Hızlı Fourier Dönüşümü (HFD), aort kapakçığı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ÇOĞUL SINIFLAYICI İLE FETÜSÜN HİPOKSİK RİSK KOŞULLARININ BELİRLENMESİ</Başlık>
<Özetçe>Farklı sınıflandırma algoritmaları içerikleri ve öğrenme farklılıkları nedeni ile aynı problem için değişik ayıraçlar üretebilmektedir. Dolayısıyla sınıflandırıcılar farklı hatalar üretebilmektedir. Bu sebeple, birden çok sınıflandırıcıyı bir araya getirerek ortak bir karara varılması sınıflandırma performansını artırabilmektedir. Değişik karakterde sınıflandırıcılar kullanmak ve bu sınıflandırıcıları çoğullamak başarımı arttırabilmekte ve sonuçları daha güvenilir kılmaktadır. Bu çalışmada, k-en yakın komşuluk (k-EYK), doğrusal diskriminant fonksiyonu (DDF), karesel diskriminant fonksiyonu (KDF), çok katmanlı algılayıcı (ÇKA), radyal tabanlı fonksiyon (RTF) ve C4.5 ağaç algoritması gibi farklı öğrenme algoritmlarından oluşan çoğul-sınıflandırıcılı bir sistem tasarlayarak fetüsün hipoksik risk altında bulunma koşullarını değerlendirilmiştir. Çoğul sınıflandırıcı, teorik olarak kendini oluşturan sınıflandırıcılardan daha az başarılı olamaz ve bu uygulamada da elde edilen sonuçlar bunu kanıtlamaktadır. Eşit ağırlıklı sınıflayıcıların konsensusu metodu ile %95 duyarlık ve %99 özgüllük elde dilmiştir.</Özetçe>
<Anahtar>Çoklu-sınıflayıcı, konsensus, diskriminant fonksiyonları, hipoksi, umbilikal arter, orta serebral arter</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MAMMOGRAFİK KÜTLELERİN SINIFLANDIRILMASINDA BİR YAPAY SİNİR AĞININ BAŞARISI</Başlık>
<Özetçe>Yakın zamandaki çalışmalar erken meme kanseri takip ve teşhisinde mamografinin duyarlı olduğunu göstermektedir. Ancak yanlış teşhis oranı yüksektir. Hasta psikolojisi ve gereksiz biyopsi maliyeti göz önüne alındığında iyi huylu mamografik kütleleri kötü huylulardan doğru biçimde ayırt edecek bilgisayar destekli yaklaşımların geliştirilmesine ihtiyaç duyulmaktadır. Bu sebepten meme kütlelerinin sınıflandırılmasında şekil özelliklerinin kullanımı hala araştırılmakta ve değişik sınıflandırma yapıları öne sürülmektedir. Bu çalışmada olasılıksal sinir ağı (OSA) tabanlı bir sınıflandırıcı planı geliştirilmiştir ve önceki çalışmada tasarımlanmış Bayes tabanlı sınıflandırma planı ile kıyaslanmıştır. Geliştirilen sınıflandırıcının Bayes tabanlı sınıflandırıcıdan daha başarılı olduğu saptanmıştır. Bayes tabanlı sınıflandırıcıya göre daha esnek yapılı OSA tabanlı sınıflandırıcıda eğitim verilerinin sayısı arttıkça daha iyi bir Bayes karar yüzeyi elde edildiği anlaşılmaktadır. Geliştirilen sınıflandırma sisteminin mamografi cihazlarına donanımsal olarak yerleştirilmesi de olasıdır. Bütün eğitim verilerinin yeni verilerin sınıflandırılmasında kullanılması için depolanma zorunluluğundan dolayı günümüzde büyük hafızaya ve depolama birimlerine gereksinim duyulmaktadır. Ancak yakın gelecekte mamografi cihazlarının, İnternet gibi, geniş bilgisayar ağlarıyla birbirlerine bağlanması büyük hafıza ve depolama birimlerinin paylaşılabilirliğini ve dolayısı ile bu yöntemlerin uygulanabilirliğini sağlayacaktır.</Özetçe>
<Anahtar>Meme kanseri, mamografi, Bayes sınıflandırıcı, olasılıksal sinir ağı, duyarlılık, özgüllük.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALP SESLERİNİN ANALİZİ İÇİN MELEZ BİR DALGACIK/BULANIK SİNİR AĞI MODELİ YAKLAŞIMI</Başlık>
<Özetçe>Kalp seslerinden anlamlı özellikler çıkarma, mitral stenosis, septal defect, aortik stenosis gibi değişik koroner damar hastalıklarına stetoskop kullanmaksızın tanı konmasına yol açmada kuvvetli bir motivasyon sağlamaktadır. Bu bildiride normal ve hastalardan 2KHz örnekleme frekansında alınan tek boyutlu ses dalgalarının dalgacık katsayılarına ait yoğunluk işlevini, bulanık bir sonuç çıkarım modeli ile birleştiren ilk defa yeni bir melez Dalgacık-Bulanık Sinir Ağı modeli sunulmaktadır. Değişik dalgacık yoğunluk dağılımlarından oluşan giriş uzayı farklı bulanık kümelere ayırılmakta ve bu değişkenlere üyelik değerleri atanmaktadır. Bu model EKG işaretini kullanmaksızın, normal ve hastalardan alınan tek boyutlu kalp seslerini öğrenmeye çalışır. Bu özellikle CAD hastalığına yakalanmış hastalarda EKG senkronizasyonu, S1, S2, S3 ve S4 seslerine göre kaybolduğu için önemlidir.</Özetçe>
<Anahtar>Kalp sesleri, dalgacık, bulanık mantık</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AR VE HFD SPEKTRAL ANALİZ YÖNTEMLERİ KULLANARAK EMG İŞARETİNİN YAPAY SİNİR AĞLARIYLA SINIFLANDIRILMASI</Başlık>
<Özetçe>Bu çalışma, yapay sinir ağlarından yararlanılarak Elektromyogram (EMG) işaretlerinin sınıflandırılmasını amaçlamaktadır. Çalışmada sağlıklı ve hastalıklı olmak üzere toplam 52 kişiden kaydedilen EMG işaretleri kullanılmıştır. EMG işaretlerine öz bağlanımlı (AR) ve hızlı fourier dönüşümü (HFD) metotları uygulanarak katsayılar elde edilmiştir. Bu katsayılar yapay sinir ağlarına (YSA) girdi olarak kullanılmıştır. AR ve HFD’ye ait katsayılar YSA da eğitime tabii tutulduktan sonra sınıflama ve test performansları incelenmiştir.</Özetçe>
<Anahtar>Elektromyogram (EMG), özbağlanımlı (AR), hızlı fourier dönüşümü (HFD), yapay sinir ağı (YSA)</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>GERÇEK ZAMANDA ÇALIŞAN DSP TABANLI SOLUNUM SESLERİ SINIFLANDIRICI AYGITI</Başlık>
<Özetçe>Bu çalışmada Motorola 56311 Sayısal İşaret İşlemci (DSP) tabanlı, akciğer seslerini sağlıklı ve hastalıklı olmak üzere iki sınıftan birine ayıran gerçek zamanlı bir tanı sistemi gerçekleştirilmiştir. Bu cihazda iki girdi bulunmaktadır: birinci girdi hastanın göğüs duvarına yerleştirilen bir mikrofondan elde edilen ses işareti, diğeri ise akciğer seslerinin iç-soluma ya da dış-soluma evresine ait olduğunu belirleyen akış-ölçerden elde edilen akış işaretinden oluşmaktadır. Akış işaretini kullanarak, tam bir nefes süresi boyunca elde edilen akciğer sesleri 6 evreye ayrılmıştır, ayrıca her bir evre %25 oranında örtüşen 10 adet parçaya bölünmüştür. Levinson-Durbin algoritması kullanılarak her bir parça altıncı dereceden bir özbağlanımlı (AR) model ile temsil edilmiştir. Sınıflandırma işlemi iki farklı sınıflandırıcı kullanarak gerçekleştirilmiştir: birincisi Itakura ve Euclidean uzaklık ölçütlerine dayanan k-en yakın komşu sınıflandırıcısı olup, diğeri Mahalanobis uzaklık ölçütüne dayanan minimum uzaklık sınıflandırıcısıdır. Yazılımın tümü çevirici (assembler) dilinde yazılmış olup sınıflandırma sonucu LCD ekranda gösterilecektir.</Özetçe>
<Anahtar>DSP, Özbağlanım, LPC, akciğer sesleri, k-en yakın komşu, İtakura ölçütü, Mahalanobis ölçütü, sınıflandırma.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MORRIS SU LABİRENTİNDE YÜZDÜRÜLEN SIÇANLARIN HAREKETLERİNİN OTOMATİK ANALİZİ</Başlık>
<Özetçe>Bu makalede, kalbin durdurulması ile beyin felcine maruz bırakılmış sıçanların Morris su labirentinde yüzüş performanslarının otomatik olarak ölçülmesi amaçlanmıştır. Bu amaçla bir MATLAB yazılım paketi hazırlanmış ve üç değişik sıçanda denenmiştir. Beyinde kan akışının durmasına en duyarlı bölge, hafıza ve öğrenmeden sorumlu bölge olan hipokampüstür. Beyin hasarına uğramış sıçanların hafıza ve öğrenmelerindeki değişiklikleri Morris su labirenti kullanarak ölçmek mümkündür. Buradaki performanslarının otomatik olarak değerlendirmesi onların beyin hasarlarının ölçülmesinde daha güvenilir ve geliştirilmeye açık yöntemler sağlayacaktır. Böylelikle elde edilen veriler beyin hasarını azaltmada yeni metodlar tanımlamakta ve yeni tedavi yöntemleri geliştirmekte kullanılacaktır.</Özetçe>
<Anahtar>Beyin felci, Morris su labirenti, sıçanlar, Matlab, imge işleme</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALP KAPAK HASTALIKLARINI TEŞHİS ETMEK İÇİN DOPPLER TEKNİĞİNE DAYALI AKILLI BİR KARAR DESTEK SİSTEMİ</Başlık>
<Özetçe>Bu çalışmada, kalp kapak Doppler sinyallerinin değerlendirilmesi için örüntü tanıma esaslı akıllı bir karar destek sistemi sunulur. Çalışmada özellikle Doppler Ultrason kullanılarak kalp kapaklarından alınan Doppler sinyallerinin dalga şekillerinden özellik çıkarma ele alınmıştır. Zaman – frekans bölgesinde Doppler sinyallerinden özellik çıkarmak için Dalgacık dönüşümü ve Yule-Walker AR metoduyla güç spektrum yoğunluğu metodu kullanıldı. Elde edilen bu özelliklere Dalgacık Entropy metodu uygulandı. Çıkarılan özellikleri sınıflamak için geri yayınım yapay sinir ağı kullanıldı. Geliştirilen sistemin başarımı 215 denek üzerinde denendi. Elde edilen test sonuçlarına göre, geliştirilen sistem Doppler kalp seslerini ayırmak için oldukça etkilidir. Sistemin doğru sınıflama yüzdesi normal olmayan deneklerde %96 iken normal deneklerde %84 dür.</Özetçe>
<Anahtar>Örüntü tanıma, Doppler kalp sesleri, dalgacık ayrışımı, yapay sinir ağları, AR modeli.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KANIN FİZYOLOJİK PARAMETRELERİ İLE COLE-COLE PARAMETRELERİ ARASINDAKİ İLİŞKİNİN İNCELENMESİ</Başlık>
<Özetçe>Bu çalışmada, kanın fizyolojik parametreleri ile Cole-Cole parametreleri arasındaki ilişkiyi inceleyen bir ön çalışma sunulmaktadır. Cole-Cole parametreleri dokuların elektriksel özelliklerini yansıtan parametreler olup, elektriksel empedans çalışmalarının temelini oluşturmaktadır. Bu parametrelerin kan bankasında saklanan kanların kalite ölçümlerinde bir indikatör olarak kullanılabilmesi amaçlı yapılan bu çalışmada, kanın diğer fizyolojik parametrelerle karşılaştırılması sunulmaktadır.</Özetçe>
<Anahtar>Kırmızı kan hücresi, Cole-Cole diyagramı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>AMELİYATHANEDE ULTRAVİYOLE IŞINLARININ HAVA İLE TAŞINAN PARTİKÜL VE MİKROORGANİZMALAR ÜZERİNE ETKİSİ</Başlık>
<Özetçe>Bu projenin amacı ultraviyole (UV) ışınlarının, ameliyathane ortamında bulunan ve hava ile taşınan partikül ve mikroorganizmalar üzerindeki etki alanını belirlemektir. Tüm ölçümler ameliyathanede hafta sonları yapılmış ve 11 hafta tekrarlanmıştır. Ameliyathanenin genel temizliğinin ardından, referans ölçümler Sedimentasyon ve Partikül Ölçüm Metodları ile yapılmıştır. Bir adet 30 W UV lamba gece boyunca 12 saat çalıştırılmıştır. Aynı süreç izlenerek ölçümler tekrar edilmiştir. Sedimentasyon Metodunda toplam 660 adet petri kutusu kullanılmıştır. Bunların yarısında kok ve basil için Nutrient Agar ve diğer yarısında da mantar için Sabouraud Agar bulunmaktadır. Ölçümler, 12' si yer ve 3'ü ameliyat masası olmak üzere toplam 15 farklı bölgeden alınmıştır. Partikül ölçümleri; 0,3 ìm, 0,5 ìm, 0,7 ìm, 1 ìm, 5 ìm, 10 ìm boyutundaki partiküller için 310 Model LASAIR II Aerosol Particle Counter kullanılarak, ISO 14644-1:1999(E) Standardına uygun olarak gerçekleştirilmiştir. Ölçümler için 5 farklı bölge belirlenmiş ve her bölgeden 3'er örnek alınmıştır. Tüm ölçümler % 45 nem oranı ve 20 0C sıcaklıkta gerçekleştirilmiştir. Toplanan veriler istatistiksel olarak değerlendirilmiştir. Sedimantasyon Metodunun sonuçları Wilcoxon Signed Rank testi ile analiz edilmiş ve kok için 15 bölgenin 8'i anlamlı azalma gösterirken, mantar için 15 bölgenin sadece 1'inde anlamlı azalma görülmüştür. Partikül Ölçüm Metodunun sonuçları ise Paired Sample t-Testi ile analiz edilmiş ve 5 bölgenin sadece 1'inde ve sadece 5 ìm boyutundaki partiküllerde anlamlı azalma görülmüştür.</Özetçe>
<Anahtar>UV ışını, hava ile taşınan partiküller, hava ile taşınan mikroorganizmalar, Sedimentasyon Metodu, Partikül Ölçüm Metodu.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KEMİK DENSİTOMETRE CİHAZI (DXA) İÇİN OLUŞTURULAN KALİTE GÜVENCE SİSTEMİNİN TÜRKİYE’DE UYGULANMASI</Başlık>
<Özetçe>Kemik Densitometre Cihazı (DXA) kemik erimesi hastalığının (Osteoporoz) teşhis ve izlenmesinde kullanılan bir cihazdır. Daha çok yetişkin kadınlarda görülen bu hastalıkta zamanla kemiklerin içerdiği mineral yoğunluklarında bir düşüş gözlenmektedir. Hastalığın tedavi aşamasında kemik mineral yoğunluğunun düşüşü kontrol altına alınmaya hatta yoğunluğun artırılmasına çalışılmaktadır. Bu tedavi zaman gerektiren bir uygulamadır. Hastanın kemik yoğunluğu tedavi boyunca 6 ay, 1 veya 2 yıl arayla kontrol edilerek tedavinin akışına karar verilmektedir. Hastalığın teşhis ve tedavisinde cihazın doğru ölçüm yapması çok önemlidir. Cihazın bu doğruluk ve tekrarlanabilirliği her zaman sağlaması gerekmektedir. Zaman içinde cihazda meydana gelebilecek bir hata hastalığın tedavisini doğrudan etkilemektedir. Bu çalışmada Avustralya ve Yeni Zelanda’da kullanılan kemik densitometre cihazlarının kalite güvence ve akreditasyonu için hazırlanan standart ve prosedürlerin Türkiye’deki hastanelerde kullanılması için yeni formların oluşturulması, standartların kullanılır hale getirilmesi ve kullanıcıların bu konularda bilgilendirilmesi amaçlanmaktadır.</Özetçe>
<Anahtar>Kemik Densitometresi, DXA, Osteoporoz, Kalite Güvence.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KEMİK DENSİTOMETRE CİHAZLARININ (DXA) KEMİK MİNERAL YOĞUNLUĞU (BMD) STANDARDİZASYONUNUN SAĞLANMASI İÇİN BİR ANTROPOMORFİK BEL FANTOMU GELİŞTİRİLMESİ</Başlık>
<Özetçe>Kemik Densitometre Cihazı (DXA) kemik erimesi hastalığının (Osteoporoz) teşhis ve izlenmesinde kullanılan bir cihazdır. Cihaz hastaya iki farklı enerjide röntgen ışını göndererek hastanın kemik mineral içeriğinin (BMC, g) ölçülen alana (cm2) bölümünden hesaplanan kemik mineral yoğunluğunu (BMD, g/cm2 ) ölçmektedir. Hastalığın teşhis ve tedavisinde cihazın doğru ölçüm yapması çok önemlidir. Cihazlar her sabah cihazın firması tarafından temin edilen bir fantom ile kontrol edilmektedir. Bu fantomda bel omurlarının ve de omurların etrafındaki yumuşak dokunun 70 ve 140 kVp de gösterdikleri absorpsiyon özelliklerine benzer özellikler gösteren, epoksi reçine bazlı ve hydroxy apetite karışımlı plastikler kullanılmaktadır. Bu fantomlarda bel omurlarını gösteren plastiğin yoğunluğu aynı olduğundan, insan kemiği ile farklı özellikler göstermesi sonucunda daha önceki standardizasyon çalışmalarında kullanılmış ve gerekli hassasiyette bir standardizasyon yapılamamıştır. Bu çalışmada insan kadavrasından çıkarılan bel omurlarının epoksi reçine bazlı bir plastik karışımın içerisine gömülerek oluşturulacak antropomorfik bel fantomunun Hologic marka cihazlarda kemik mineral yoğunluğunun (BMD) tespiti ve bu sonuçlar kullanılarak hastaneler arası BMD standardizasyonu amaçlanmaktadır.</Özetçe>
<Anahtar>Kemik Densitometresi, DXA, Osteoporoz, BMD Standardizasyonu.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SIÇAN BEYNİ MEDİAL SEPTUM BÖLGESİNE KOLÇİSİN ENJEKSİYONUNUN HİPOKAMPAL EEG VE İŞİTSEL UYARILMIŞ POTANSİYEL ÜZERİNDEKİ ETKİSİ</Başlık>
<Özetçe>Alzheimer hastalığı kronik bir nörodejeneratif hastalıktır. Bu hastalığın geliştiği kişilerde hafıza kaybı, beyin hücreleri arasında sinaptik bağlantıda bozukluk ve hücre içi nörofibriler yapıda birikme gözlenir. Alzheimer’da gözlenen nöropatolojik değişikliklerin tümünün bir arada olduğu bir model henüz bulunamamıştır. Bu çalışmada bir bitki alkaloidi olan kolçisin maddesi Alzheimer modeli oluşturmak için kullanılmıştır. Kolçisinin tubulin yapısına bağlanarak aksonal transportu engellediği ve memeli beyninde bu bölgeye bağlanan endojen bir maddenin varolduğu düşünülmektedir. Wistar erkek sıçanlara stereotaksik ameliyat yöntemiyle, sağ ve sol CA1 hipokampal EEG elektrotları, frontal korteks elektrotu, serebellar referans elektrotu ve medial septum (MS) kanülü yerleştirilmiştir (kontrol grubu=6; deney grubu=7). 1 haftalık iyileşme süresinden sonra 7. ve 10. günlerde sıçanlardan hipokampal, frontal EEG ve işitsel uyarılmış potansiyel kayıtları alınmıştır. Daha sonra deney grubunun MS bölgesine kolçisin (2 ìg kolçisin/1 ìl fizyolojik serum), kontrol grubuna ise fizyolojik serum enjeksiyonu yapılmıştır. Enjeksiyon öncesi ve sonrasında elde edilen kayıtlarda artifakt eliminasyonu yapılarak spektrum analizi uygulanmıştır. Delta, teta ve alfa bantlarında göreceli güç hesaplanmıştır.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BAZ İSTASYONU RADYASYONUNA MARUZ KALANLAR İÇİN HAZIRLANAN DENEY DÜZENEĞİNDE DOZ ÖLÇÜMÜ VE HESAPLAMASI</Başlık>
<Özetçe>Mobil telekomünikasyon frekanslarındaki – özellikle GSM baz istasyonlarından yayılan- elektromanyetik alanların biyolojik etkilerini araştırmak amacıyla bir deney düzeneği hazırlanmıştır. Deney ortamı olarak, içinde, uzak alan serbest uzay ışımasını simüle edecek şekilde düzlem dalga oluşturulabilen GTEM (Gigahertz Electromagnetic) Hücresi kullanılmıştır. Bu deney düzeneğinin, deneklerde oluşturduğu Özgül Soğurulma Oranı’nı (Specific Absorption Rate – SAR) belirlemek için biri deneysel diğeri nümerik olmak üzere iki yöntem kullanılmıştır. Deneysel yöntemde, elektromanyetik alana maruziyetin sonucunda denekte oluşan sıcaklık artışı optik algılayıcılarla ölçülmüş ve SAR değeri hesaplanmıştır. Nümerik yöntemde ise deney ortamı, Zamanda Sonlu Farklar (Finite Difference Time Domain – FDTD) Yöntemi kullanılarak modellenmiştir. Çalışmanın sonucunda, deney düzeneğinin SAR değeri, her iki yöntem karşılaştırılarak verilmiştir. Ayrıca, Sonlu Elemanlar Yöntemi (Finite Element Method – FEM) kullanan bir paket programdan elde edilen nitel sonuçlar da sunulmuştur.</Özetçe>
<Anahtar>Baz İstasyonu, Elektromanyetik Alan, Biyolojik Etki, Doz Ölçümü, GTEM, FDTD.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>ELİT SPORCULARDA EMG FREKANSLARININ GÜÇ DAĞILIMINDA YORGUNLUK SONUCU OLUŞAN DEĞİŞİM</Başlık>
<Özetçe>Bu ön çalışmada, EMG frekanslarının güç dağılımında yorgunluk sonucu oluşan değişim, dört elit sporcu ile gerçekleştirilen bir test bağlamında tartışılmaktadır. İki milli masa tenisçi ve iki milli kürekçi 400 saniye boyunca maksimal istemli kuvvetlerinin % 35’i düzeyinde oksotonik (30/dak-60/dak) diz ekstansiyonları gerçekleştirmişlerdir. M. vastus lateralis’den kaydedilen EMG’nin her kontraksiyon için güç dağılımı Hızlı Fourier Dönüşümü (HFD) ile belirlenerek ortanca frekanslar hesaplanmıştır. Sonuçlar, ortanca frekansın 65-110 Hz arasında değiştiğini ve sporcular arasında bireysel farklar bulunduğunu göstermektedir. Her dört sporcuda da ortanca frekanslar egzersiz süresiyle yükselmektedir. Ortanca frekansın yükselmesi bir sporcuda süreklilik arz ederken, diğer üç sporcuda ani düşmeler de gözlenmektedir. Ortanca frekansların değişiminde spor branşları bağlamında bir fark bulunamamıştır. Yorgunluk ile birlikte ortanca frekansın düştüğünü bildiren kaynaklar ile çelişen sonuçlarımız, EMG ortanca frekansının yorgunluk ölçütü olarak geçerliliğinin tartışılması gerektiğini düşündürmektedir. Elit sporcuların maksimal istemli kuvvetin % 35’i düzeyinde ve/veya özellikle oksotonik kontraksiyonlarda hızlı kas lifi tiplerini kullanmaları, gözlediğimiz ortanca frekans yükselmesine yol açan diğer bir etken olabilir.</Özetçe>
<Anahtar>EMG, spor, yorgunluk, ortanca frekans</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>MİKRODENETLEYİCİ KONTROLLÜ TERMOHİPOTERM TIP CİHAZI</Başlık>
<Özetçe>Bu çalışmada, sıcaklık kontrollu Termohipoterm Tıp Cihazı tasarlanmış ve test edilmiştir. Termohipoterm Tıp Cihazı; travmatolojide insan beyninin soğutularak klinik ölüm süresinin uzatılmasında, beyin ameliyatlarında, açık kalp ameliyatlarında, ameliyat sonrasında ve ateşin düşürülmesinde kullanılabilecektir. Gerçekleştirilen sistemde mikrodenetleyicili sıcaklık kontrollü anahtarlamalı mod güç kaynağı (AMGK) kullanılmıştır. Sıcaklık ölçüm ve kontrol için tek termokuplu sistem kullanılarak, sıcaklık kontrolu aç/kapa yöntemiyle yapılmıştır. Kontrol sisteminin testi -1°C ve 30°C için ayrı ayrı yapılmıştır.</Özetçe>
<Anahtar>Hipotermiya</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>İÇSOLUMA VE DIŞSOLUMA SESLERİNİN SİNİR AĞLARI İLE SINIFLANDIRILMASI</Başlık>
<Özetçe>Son dönemlerde hastalıkların teşhisinde bilgisayar kullanımının artmasına rağmen, steteskop’un geleneksel kullanımı yaygın olarak devam etmektedir. Son yıllarda akciğer seslerine bağlı teşhisin güvenilirliğini artırmak ve parametresel hale getirebilmek amacıyla birçok çalışma yapılmıştır. Bu çalışmada, yapay sinir ağlarının (YSA) akciğer sesleri verileri kullanılarak yapılan teşhislere yardımcı olabileceği gösterilmiştir. Bu veriler sırt bölgesinden iki mikrofonla hava akışı bilgisiyle eşzamanlı olarak alınmıştır. Herbir deneğin dışsoluma ve içsoluma evrelerine ait verileri otuz bölgeye ayrılmıştır. Bu bölgelerden elde edilen özbağlanım katsayıları ve oylum sabiti YSA için girdi olarak kullanılmıştır. Evrelere ait sonuçların karşılaştırılması hangi evrenin teşhiste daha kullanışlı olduğunu göstermiştir. Son adım olarak ise, geleneksel YSA ile dalgacık ağları tabanlı sınıflandırıcılar karşılaştırılmıştır.</Özetçe>
<Anahtar>Solunum sesleri, yapay sinir ağları, dalgacık ağları.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>CERRAHİ SES KALİTESİ DEĞİŞİMİNDE LARİNGEAL REZONANS MODELİN KULLANIMI</Başlık>
<Özetçe>Ses hastalılarını cerrahi tedavisinde ve ses karakteristiğinde değişiminde primer olarak uygulanan müdahaleler laringoplasti teknikleridir. Laringoplasti işlemlerinde vokal kordların uzunluk, gerilim ve kitle gibi mekanik parametreleri değiştirilmektedir. Ancak bu tekniklerin supraglottik hava sütunu ve larinksin rezonans karakterleri üzerindeki etkileri tanımlanmamıştır. Bu çalışmada larinkse özgü rezonansın özelliklerinin belirlenmesi ve cerrahi uygulamalar ile ilişkisi araştırılmıştır. Bu amaç doğrultusunda larinks ve supraglottik hava sütunu için bir resonatör geliştirilmiş ve “Hyoidoplasti” adını verdiğimiz yeni bir cerrahi teknik tanımlanmıştır.</Özetçe>
<Anahtar>Larinks resonansı, fonocerrahi, laringoplasti, Hyoidoplasti</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BİR DİŞ İMPLANTININ SONLU ELEMANLAR YÖNTEMİ İLE ANALİZİ</Başlık>
<Özetçe>Bu çalışmada değişik boyutlardaki implantların seçilen yüklemelerdeki davranışları incelenmiştir. Literatürdeki birçok çalışmada çene kemiği üzerindeki gerilim dağılımı incelenmektedir, ancak bu çalışmada  implant üzerindeki gerilmeler üzerinde yoğunlaşılmıştır. İmplantın farklı yükleme koşulları altındaki (dikey, yatay, burulma) gerilme dağılımı ve maksimum gerilmeler elde edilmiştir. Bu inceleme için seçilen bir implant modelinin farklı kalınlık ve uzunlukları kullanılmıştır. Karşılaşılabilecek maksimum yüklerin değerleri değişik yükleme koşulları için farklı olsa da, implant üzerinde yatay yüklerin diğer yüklere kıyasla daha yüksek gerilme yarattığı gözlenmiştir. Kalınlık ve uzunluk arttıkça gerilim dağılımının iyileştiği, implantın kemik ile temsata olduğu yüzeyinde daha düşük gerilmeler oluştuğu , ancak uzunluğun kalınlık kadar fark yaratmadığı gözlenmiştir.</Özetçe>
<Anahtar>Diş implantları, sonlu elemanlar analizi</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KARANLIK ADAPTASYON TEST CİHAZI TASARIMI VE YAZILIMI GELİŞTİRİLMESİ</Başlık>
<Özetçe>Bu çalışmanın amacı çeşitli göz klinikleri ve askeri amaçlı göz tetkiklerinde kullanılabilecek karanlık adaptasyon test cihazını ve bu cihaza uygun yazılımın geliştirilmesidir. Tasarlanan bu cihaz retinal bozulmalar ,senile miosis,yüksek dereceli miyop, A vitamini eksikliği ile ilişkili çeşitli gece körlüğü durumları, glukoma gibi hastalıkların teşhisinde kullanılabilecektedir. Karanlık adaptasyon test cihazı donanım ve yazılım olmak üzere iki ana kısımdan oluşmaktadır. Donanım kısmı hastanın gözüne uygun şiddetlerde ışık verilmesi için gerekli  bir ışık devresinden, ışık seviyelerini algılayan bir LDR’den ve hastanın gönderilen ışık seviyelerine reaksiyonunu algılamamız için bir butondan oluşmaktadır. Bu datalar RS232 seri iletişim kapısı üzerinden PC’ye işlenmek üzere gönderilmektedir. MS Visual Basic 6.0 programı ile hazırlanan yazılımda, tanı koymak için gerekli olan , hastanın gördüğü ışık şiddetleri - zaman grafiği gerçek zamanlı olarak çizdirilmektedir. Uzman hekim veya personel bu grafik ile tanı koyabilmektedir.</Özetçe>
<Anahtar>Karanlık adaptasyon, A vitamini eksikliği, gece körlüğü</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DESTEK VEKTÖR MAKİNELERİ KULLANILARAK ARİTMİ SINIFLANDIRMASI</Başlık>
<Özetçe>Bu projenin amacı Elektrokardiyogram (EKG) işaretlerinin sınıflandırılması ile aritmik kardiyak hastalıkların otomatik olarak teşhisini sağlamaktır. Bilgisayar destekli aritmi sınıflandırması kardiyak bozukluların teşhisinde önemli bir rol oynamaktadır. Son yıllarda Yapay Sinir Ağları, Saklı Markov Modeli, istatistiksel yaklaşımlar gibi akıllı veri analizi yöntemleri görüntü işleme, ses tanıma vb. örüntü tanıma problemlerinin yanı sıra tıbbi alanda hastalık teşhisinde de kullanılmaya başlanmıştır [1]. Bu çalışmada, aritmi sınıflandırması için, diğer akıllı veri analizi yöntemlerine göre daha yeni bir yöntem olan Destek Vektör Makineleri (DVM) kullanılmakta ve DVM algoritmasının EKG veri kümesindeki performansı değerlendirilmektedir.</Özetçe>
<Anahtar>Aritmi Sınıflandırması, Destek Vektör Makineleri, EKG</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>DİYABETLİ HASTALARDA DÜZENSİZ MİDE RİTİMLERİNİN DALGACIK DÖNÜŞÜMÜ KULLANILARAK TEŞHİSİ</Başlık>
<Özetçe>Elektrogastrogram (EGG) karın üstüne yerleştirilen yüzey elektrotları kullanılarak midenin myoelektriksel aktivitesinin deri üzerinden kaydedilen sinyalleridir. Mide bulantısı, kusma, erken doyma şikayetleri olan ve uzun süreli ensülin kullanan diyabetli hastalar, midevi elektriksel ritim bozuklukları sergilemektedir. Bu çalışmanın amacı gerçek klinik tanı almış, bu tür şikayetleri olan ve uzun süreli ensülin kullanan diyabetli hastaları, EGG kayıtlarındaki ritim bozukluklarının frekanslarını daha iyi karakterize edebilmek için araştırmaktır. Özniteliklerin elde edilmesi amacı ile EGG sinyallerinin Dalgacık dönüşümleri alınmıştır ve midevi ritimsizlik teşhisi bulunan diyabetli hastalar ile sağlıklı gönüllülerin güç spektral yoğunlukları elde edilmiştir. EGG sinyalleri frekans, genlik ve dalga şekilleri bakımından durağan olmayan özelliğe sahip olduğu için dalgacık dönüşümü kullanılmıştır. Elde edilen sonuçlar, dalgacık dönüşümü metodunun mide ritimsizliklerinin tespitinde uygun bir yöntem olduğunu göstermektedir.</Özetçe>
<Anahtar>Elektrogastrografi, Midevi ritimsizlik, Dalgacık Dönüşümü, güç spektral yoğunluğu</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>SİROZ HASTALARINDA PORTAL VEN DOPPLER SİNYALLERİNİN ANALİZİ</Başlık>
<Özetçe>Bu çalışmada, siroz hastalarında yapay sinir ağları yardımıyla Doppler sinyallerinin yorumlanması için uzman bir tanı sistemi sunulmaktadır. Siroz hastalarına ve sağlıklılara ait Doppler portal ven sinyalleri kaydedilmiştir. Daha sonra bu sinyallerin güç spektrum yoğunlukları STFT ve AR yöntemleri ile elde edilmiştir. Giriş olarak kullanılan güç spektrum yoğunlukları, Çok katlı geri beslemeli YSA  Levenberg Marquart (LM) backpropagation algoritması ile eğitilmiştir. Tasarlanan sistem yaklaşık olarak 97% hassasiyet, 96-100% belirlilik ve 97-99% doğru sınıflandırma hesaplanmıştır(sırasıyla AR model ve STFT metodu ile). Gerçekleştirilen sistemin; hızlılığı, çalışma kolaylığı, noninvasive ve ucuzluğu avantajlarını belirleyen unsurlardır. Bu sistem, özelikle erken klinik tanıda diğer yöntemlerin üzerine ilave bir katkı sağlamaktadır. Sonuç olarak bu metot, etkili bir yorumlama ve yeni akıllı bir yardımcı tanı sistemi önermektedir.</Özetçe>
<Anahtar>Portal ven, siroz, STFT, AR model, Yapay Sinir Ağları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>KALP SESLERİNİN GÜRÜLTÜDEN TEMİZLENMESİ ÜZERİNE DALGACIK DÖNÜŞÜMÜ KARŞILAŞTIRMASI</Başlık>
<Özetçe>Fonokardiogram (FKG) işaretlerinin farklı dalgacık ve gürültü seviyesi kestirim teknikleri kullanılarak ayrık dalgacık dönüşümü (ADD) ile gürültüden temizlenmesi üzerine çalışılmıştır. Uygun ADD parametreleri belirlemek için, gauss dağılımlı beyaz gürültü ilave edilmiş işaretin temizlenmesi ile elde edilen işaret ve asıl işaret karşılaştırılmıştır. Katı ve yumuşak eşikle tutmanın kullanıldığı karşılaştırmada, gürültüden temizleme performansı, işaret-gürültü oranın (SNR) açısından değerlendirilmiştir. Sonuçlar, en önemli parametrenin ayrıştırma derinliği olduğunu göstermiştir. Ana dalgacığın titreşim sayısı çok düşük olmaması durumunda, diğer parametrelerin SNR değerini çok etkilemediği belirlenmiştir.</Özetçe>
<Anahtar>Fonokardiogram, dalgacık dönüşümü, gürültü temizleme.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>YAPAY SİNİR AĞLARI KULLANARAK EKTOPİK EPİKARDİYAL AKTİVASYONUN VENÖZ-KATETERE DAYALI HARİTALANMASI</Başlık>
<Özetçe>Koroner toplardamarlara (venlere) yerleştirilen çok-elektrotlu kateterler kalbin dış yüzeyinin (epikardın) haritalanmasında bir alternatif oluşturmaktadır. Bu kateter-lerin getirdiği en önemli kısıtlama epikardın sadece venlere yakın kısmındaki elektriksel bilgiye ulaşılabilmesi ve yüzeyde-ki birçok bölgeden direkt ölçümler alınamıyor olmasıdır. Bu çalışmanın amacı, venlere yerleştirilen çok-elektrotlu kateter-lerin seyrek örnekleme problemini aşmak ve epikarddaki ek-topik faaliyetin yerini tespit etmede yapay sinir ağları (YSA) yaklaşımının kullanılabileceğini göstermektir. Bu çalışma sırasında kullanılan veriler; köpek kalbinin dış yüzeyine 490 elektrotlu ince, esnek naylon çorap geçirilmesiyle ve epikardın değişik bölgelerinden yapılan elektriksel uyartılar sonucunda elde edilen kalp haritalarından oluşmaktadır. Epikardiyal yüzeyi otomatik ve elle olmak üzere iki ayrı yöntemle bölge-lere ayırdık. YSA’da iki gizli katman kümesini denedik. Ayrıca iki ayrı deneme yaklaşımı kullandık. Eğitici haritalar, deneme verisi olarak da kullanıldığında uyartı bölgesinin doğru tespiti %98’lere çıkarken, eğitici harita olarak kullanmadığımız ayrı bir veri kümesi ile deneme yaptığımızda ise doğruluk yüzdeleri %60 seviyelerinde gerçekleşmektedir. Ayrıca, hataların çoğunun bölgelerin sınır noktalarından uyarılmış haritalar olduğu görülmektedir. Sonuç olarak; YSA yönteminin bu problemde uygulanabilirliği gösterilmiş, fakat değişkenlerin en iyi hale getirilmesi için daha fazla gayret gösterilmesi gerektiği fikrine ulaşılmış. </Özetçe>
<Anahtar>Kalbin haritalanması, kateter-tabanlı yaklaşımlar, yapay sinir ağları</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>CEP TELEFONLARININ KALP HIZI DEĞİŞKENLİĞİ ÜZERİNDEKİ ETKİLERİ</Başlık>
<Özetçe>Bu makalede, cep telefonlarının kalp hızı değişkenliği (Heart Rate Variability)  sinyalleri üzerindeki  muhtemel etkileri incelenmektedir.  Bunun için kişi dinlenme durumundayken, cep telefonunun çaldığı ve çalmadığı durumlarda, Biopac Student LAB Deney Seti ile beşer dakikalık EKG kaydı yapılmıştır. Bu kayıtlardan elde edilen HRV sinyallerinin zaman ve  frekans düzlemi analizleri yapılmış, sonuçlar eşyapma t-testi uygulanarak karşılaştırılmış, -.05 aralığında telefon çaldığı ve çalmadığı durumlar arasında anlamlı bir fark gözlenmemiştir.</Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>UYARLAMALI VOLTERRA SÜZGEÇLEMEYLE EEG İŞARETLERİNDEN GÖZ HAREKET ETKİLERİNİN GİDERİLMESİ</Başlık>
<Özetçe>Elektro-ensefalogram (EEG), beynin elektriksel faaliyetini içeren biyolojik  sinyal olup biyomedikal araştırma ve klinik teşhislerde oldukça faydalıdır. Ancak EEG işaretleri özellikle ön bölgedeki kanallardan kaydedilen EEG işaretleri, çoğu kez göz hareketleriyle oluşan güçlü elekro-okulogram (EOG) etkilerini içerir. Göz hareketleriyle oluşan gürültüler, kayıt alınan EEG işaretinden 10-100 kat kuvvetli değerlere sahiptirler. 1Hz – 50 Hz frekans aralığına sahip göz hareket gürültüleri, EEG işaretiyle örtüştüğünden bu gürültüleri etkin süzgeçlemek oldukça zordur. Bu makalede, uyarlamalı Volterra süzgeçlemeye dayalı göz hareket etkilerinin giderilmesini gerçekleştiren bir yöntem sunulmaktadır. Bu yöntemde, iki referans girişleri olarak düşey EOG ve yatay EOG işaretleri ayrı ayrı kaydedilir. Her bir referans girişi ilk olarak P=2 dereceli ve N-1=2 gecikme elemanlı ve kırpılmış  Volterra sistemini içeren bir Volterra süzgecinden geçirilir ve daha sonra orijinal EEG’den çıkarılır. EOG işaretlerin durağan olmayan kısımlarını takip etmek amacıyla ?=0.998 unutma faktörlü bir özyineli en küçük kareler algoritması (RLS) kullanılmıştır. Önerilen yöntemin EOG gürültülerin giderilmesinde çevrimiçine uygun, kararlı ve hızlı yakınsadığı deneysel sonuçlardan görülmektedir.</Özetçe>
<Anahtar>EEG, EOG, gürültü giderme, uyarlamalı Volterra süzgeci</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>FEMURDA KULLANILAN 316L MALZEMESİNİN ANALİZİ VE KOROZYON TESPİTİ</Başlık>
<Özetçe>Bu çalışmada hastanın femur bölgesindeki kırıklarda kullanılan 316L paslanmaz çeliğinin femura takılmadan önceki malzeme element yüzdesi ile hastanın vücudundan çıkarıldıktan sonraki element yüzdeleri incelenmiş, bu yüzdelerde değişme olup olmadığı malzeme muayene yöntemiyle test edilmiş ve malzemede meydana gelen korozyon etkisini yok etmek için ne tür malzeme kullanılması gerektiği konusunda çözüm önerisinde bulunulmuştur. </Özetçe>
<Anahtar>316L, Femur, Korozyon</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>BEŞİNCİ METATARS KIRIĞININ TEL İMPLANT SABİTLEMESİ İLE TEDAVİSİ</Başlık>
<Özetçe>Beşinci metatars kırıkları ortopedide sıkça rastlanan yaralanma çeşitleridir. Bu kırıklar kendi aralarında farklılık gösterseler de genel olarak beşinci metatars tabanında, hatta metafizo-diafizer bileşkede rastlanan kırıklara bile "Jones kırığı" adı verilir. Bu kırıklar alçılı sabitleme ile tedavi edilebilseler de günümüzde artan bir sıklıkla cerrahi girişimlerle (implant sabitlemesi) tedavi edilmeye başlanmışlardır. Bu çalışmada ayak burkulması sonucu sol ayak beşinci metatars kemiğinde kırık oluşan ve ameliyat olması gereken 24 yaşında bir erkek hastanın (OB) tedavi süresince ve sonrasındaki olgular raporlanmıştır. </Özetçe>
<Anahtar>Beşinci metatars, Jones kırığı, implant sabitlemesi.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık>HiDROKSİAPATİT ÜRETİMİ İÇİN DANA FEMURU KESME YÜZEY ALANININ TEORİK MAKSİMİZASYONU</Başlık>
<Özetçe>Bu çalışmada, ortopedi ve ortodontide yüksek biyouyumluluğa sahip bir implant ve implant kaplama malzemesi olarak kullanılan Hidroksiapatit’in (HAp) dana femur kemiğinden üretimi sırasında başvurulan kesme işleminin maksimum yüzey alanı verecek şekilde düzenlenmesi amaçlanmıştır. Geometrik özellikleri bilinen bir dana femur’unun en yüksek yüzey alanı verecek şekilde kesilmesini sağlayacak kesiş yöntemleri öncelikle MATLAB 6.5 teknik hesaplama programı yardımıyla hazırlanan bir bilgisayar kodu ile araştırılmıştır. Elde edilen sonuçlar CATIA v5 3-boyutlu modelleme programı ile hazırlanan gerçekçi bir kemik modeli üzerine uygulanan kesme işlemlerinin sonuçlarıyla karşılaştırılmıştır.</Özetçe>
<Anahtar>Hidroksiapatit, hayvan kemiği, kalsinasyon, yüzey alanı.</Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık></Başlık>
<Özetçe></Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık></Başlık>
<Özetçe></Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>


<makale>
<Etiket>Biyomedikal</Etiket>
<Başlık></Başlık>
<Özetçe></Özetçe>
<Anahtar></Anahtar>
<Kaynak>BİYOMUT Konferansları</Kaynak>
<TürkçeKarakter></TürkçeKarakter>
</makale>
</data>