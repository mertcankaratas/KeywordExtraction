<?xml version="1.0" encoding="UTF-8"?>
<data>
<makale>
<Etiket>Eğitim Bilimleri</Etiket>
<Başlık>Terapötik Bir Araç Olarak Bağışlama: İyileştirici Etken Olarak Bağışlama Olgusunun Psikolojik Danışma Sürecinde Kullanımı</Başlık>
<Özetçe>Kişilerarası ilişkilerde çatışmalar ve anlaşmazlıklar kaçınılmazdır. İnsanlar ilişki odaklı 
toplumsal varlıklar oldukları için danışanların psikolojik danışma sürecinde yardım aradıkları 
problemlerinin temelinde kişilerarası ilişkilerin yatması çok doğaldır. Danışanlara psikolojik 
danışma sürecinde etkili bir şekilde yardımcı olabilmek için psikolojik danışmanların bağışlama 
kavramı ve süreci ve bağışlamanın iyileştirici bir etken olarak kullanılmasını bilmeleri önemlidir. 
Bu çalışmada danışanların kişilerarası ilişkilerde yaşadıkları kalp kırıklıkları, incinmeler ve hatta 
travmatik deneyimler ile baş etmelerine yardımcı olmak için bağışlama olgusunun iyileşmeyi 
kolaylaştırıcı terapötik bir araç olarak kullanılması üzerinde durulmuştur. Buna bağlı olarak 
öncelikle bağışlama kavramı ve bağışlama süreci, bir kişilik özelliği olarak bağışlayıcılık ve 
bağışlamanın ruh sağlığı ile ilişkisi hakkında bilgi verilmiş, daha sonra ikili ilişkilerde yaşanan 
olumsuz duygularla baş etme araçlarından biri olarak bağışlamanın psikolojik danışma 
sürecindeki yeri tartışılmıştır.
</Özetçe>
<Anahtar>bağışlama, bağışlayıcılık, psikolojik danışma süreci.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğretmenlerin Yapılandırmacı Öğrenme Ortamı Kurma Başarılarının Öğretmen ve Öğretmen Adaylarınca Değerlendirilmesi</Başlık>
<Özetçe>Bu çalışmada öğretmenlerin derslerinde yapılandırmacı öğrenme ortamı oluşturma 
becerileri ve bu becerilerin öğretmen ve öğretmen adaylarının görüşlerine göre değerlendirilerek, 
bu değerlendirmelerin öğretmenlerin çalışma yılı, sınıf mevcudu ve öğretim düzeyinin ortak 
etkisine bağlı olarak değişip değişmediği betimsel olarak araştırılmıştır. Çalışma grubunu, farklı 
branşlarda 137 öğretmen ve 281 öğretmen adayı oluşturmuştur. Araştırmada veriler, öğretmenlere 
uygulanan “Yapılandırmacı Öğrenme Ortamı Ölçeği (YÖO)” ve bilgi formu ile toplanmıştır. 
Araştırmada kullanılan ölçeğin güvenirliğine yönelik olarak yapılan analizler sonucunda 
ölçeğin toplam Cronbach Alfa (?) değeri. 95 olarak bulunmuştur. Ölçeğin alt boyutlarının iç 
tutarlılığı ise .78 ile .90 arasında değişmektedir. Öğretmen ve öğretmen adaylarının “YÖO”ya 
ilişkin görüşleri arasındaki farkın anlamlı olduğu bulunmuştur </Özetçe>
<Anahtar>Yapılandırmacı öğrenme, Yapılandırmacı Öğrenme Ortamı Ölçeği</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Birinci Sınıf Öğrencilerinin Fonolojik Farkındalık Becerileri ile Okuma Becerileri Arasındaki İlişki</Başlık>
<Özetçe>Bu araştırmada, ilköğretim birinci sınıfta okuyan öğrencilerin fonolojik farkındalık 
becerileri ile okuma becerileri arasındaki ilişkinin belirlenmesi amaçlanmıştır. Araştırma, 
Ankara İli'nde iki ilköğretim okulunda öğrenim gören toplam 126 birinci sınıf öğrencisi ile 
yürütülmüştür. Araştırmada ilk olarak öğrencilerin ilköğretim birinci sınıfa başladıklarında 
sahip oldukları temel okuma becerileri ile fonolojik farkındalık becerileri belirlenmiştir. 
Daha sonra birinci dönem ortasında, sonunda ve ikinci dönem ortasında öğrencilerin okuma 
ve okuduğunu anlama becerileri incelenmiştir. Araştırma sonunda, ilköğretim birinci sınıf 
öğrencilerinin fonolojik farkındalık becerileri ile okuma becerileri arasındaki ilişki belirlenmiştir.
</Özetçe>
<Anahtar>Fonolojik farkındalık, okuma, okuduğunu anlama.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Matematik Öğretmenlerinin Matematiksel Etkinlik Kavramına Dair Algıları</Başlık>
<Özetçe>Bu çalışmada ilk ve ortaöğretim matematik öğretmenlerinin matematiksel etkinlik kavramına 
dair algıları incelenmiştir. Verilerin toplanması aşamasında öğretmenlere matematiksel etkinliğin 
tanımı ile ilgili bir anket yöneltilmiştir. Bu kapsamda Türkiye’nin güneyindeki bir ilinde görev 
yapan 127’si ilköğretim matematik, 125'i ortaöğretim matematik öğretmeni olmak üzere toplam 
252 öğretmenin matematiksel etkinlik kavramına dair algıları analiz edilmiştir. Analiz kapsamında 
katılımcıların cevaplarından temalar oluşturulmuş ve bu temaların frekansları karşılaştırılmıştır. 
Sonuç olarak öğretmenlerin tanımlarının çeşitlilik gösterdiği ve bir kısmının etkinlik konusunda 
çok dar bir bakış açısına sahip olduğu görülmüştür. Ayrıca, matematiksel etkinlik tanımlarında, 
ilköğretim matematik öğretmenleri somutlaştırmayı ve görselleştirmeyi, ortaöğretim matematik 
öğretmenleri ise keşfetme/fark ettirme ve alıştırma yapmayı ön plana çıkarmışlardır.</Özetçe>
<Anahtar>Etkinlik, matematiksel etkinlik, matematik öğretmenlerinin algıları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Türk ve Azeri Öğretmen Adaylarında Çevre Bilinci</Başlık>
<Özetçe>Bu araştırmanın temel amaçlarından birisi, üniversite gençliğinin çevre bilincini tespit etmek, 
ikincisi ise Türk ve Azerbaycan üniversite gençliğinin çevre bilinçleri arasında farkların bulunup 
bulunmadığına bakmaktır. Araştırma, Ankara ve Bakû’de okuyan üniversite öğrencileriyle 
yapılmıştır. Ankara’da 593, Bakû’de ise 231 öğrenci araştırma kapsamında yer almıştır. Araştırmada 
kullanılan anket; tutumları, bilgiyi ve davranışları içermektedir. Ankara’da uygulanan anketin
Cronbach ? değeri ? =.97, Bakû’de uygulanan anketin Cronbach ? değeri ise ? =.84’tür. İki ülke 
öğrencilerinin verdiği cevapların karşılaştırılması sonucunda Türkiye’de yaşayan öğrencilerin 
lehine anlamlı fark bulunmuştur. Azerilerdeki grupta cinsiyet farkına rastlanmaz iken Türkiye’deki 
grubun tutumlarında, bilgilerinde ve davranışlarında erkekler lehine anlamlı farklar bulunmuştur. 
Ayrıca Azeri öğrencilerin çevre bilinçlerini evdeki bitkilerle ilgilenmeleri, Türk öğrencilerin çevre 
bilinçlerini ise evde ve arkadaşlarıyla çevre sorunlarından konuşmaları, çevre sorunlarıyla ilgili 
gazetelerde çıkan haberler ve evdeki hayvanlarla ilgilenmeleri etkilemektedir. Bir başka ilginç sonuç 
ise Azerbaycan’daki öğrencilerin çevre bilgilerinin ve tutumlarının çevre dostu davranışlar üzerine 
bir etkisinin olmadığıdır. Verilerin analizinde t-testi, korelasyon ve çoklu regresyon hesaplamaları 
yapılmıştır. Ayrıca anketin güvenirliğine bakılmış ve faktör analizi yapılmıştır. 
</Özetçe>
<Anahtar>Çevre sorunları, Azerbaycan, çevre eğitimi ve çevre bilinci.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Matematik Öğretmenlerinin Matematiksel Etkinlik Kavramına Dair Algıları</Başlık>
<Özetçe>Bu çalışmada ilk ve ortaöğretim matematik öğretmenlerinin matematiksel etkinlik kavramına 
dair algıları incelenmiştir. Verilerin toplanması aşamasında öğretmenlere matematiksel etkinliğin 
tanımı ile ilgili bir anket yöneltilmiştir. Bu kapsamda Türkiye’nin güneyindeki bir ilinde görev 
yapan 127’si ilköğretim matematik, 125'i ortaöğretim matematik öğretmeni olmak üzere toplam 
252 öğretmenin matematiksel etkinlik kavramına dair algıları analiz edilmiştir. Analiz kapsamında 
katılımcıların cevaplarından temalar oluşturulmuş ve bu temaların frekansları karşılaştırılmıştır. 
Sonuç olarak öğretmenlerin tanımlarının çeşitlilik gösterdiği ve bir kısmının etkinlik konusunda 
çok dar bir bakış açısına sahip olduğu görülmüştür. Ayrıca, matematiksel etkinlik tanımlarında, 
ilköğretim matematik öğretmenleri somutlaştırmayı ve görselleştirmeyi, ortaöğretim matematik 
öğretmenleri ise keşfetme/fark ettirme ve alıştırma yapmayı ön plana çıkarmışlardır.</Özetçe>
<Anahtar>Etkinlik, matematiksel etkinlik, matematik öğretmenlerinin algıları.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğretmen Adaylarının Seçiminde Uygulanan Mülakat Sınavının Geçerlik ve Güvenirliği: KKTC Örneği</Başlık>
<Özetçe>Bu araştırmanın temel amacı, Atatürk Öğretmen Akademisi 2009-2010 öğretim yılı giriş 
sınavında uygulanan mülakat sınavının geçerlik ve güvenirliğinin ne düzeyde olduğunu 
belirlemektir. Atatürk Öğretmen Akademisi yazılı giriş sınavında başarılı olup mülakata alınan 
40 kişi araştırmanın çalışma grubunu oluşturmaktadır. Sonuç olarak, beş puanlayıcının verdikleri 
puanların güvenirliği yüksek bulunmuş; ayrıca, beş puanlayıcının öğretmen adaylarına 
verdikleri puanların, bir puanlayıcının verdiği puana göre daha güvenilir olduğu belirlenmiştir. 
Mülakatta ölçülen “dil” ve “genel kültür” boyutlarının geçerliği yüksek bulunurken “kendini 
tanıtma”, “hobi” ve “öğretmenlik mesleğine yönelik tutum” boyutlarının geçerliği ise oldukça 
düşük bulunmuştur.</Özetçe>
<Anahtar>Öğretmen adaylarının seçimi, mülakat sınavı, geçerlik, güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Müzede Dramanın Bir Öğretim Yöntemi Olarak Türkiye’de Gelişimi</Başlık>
<Özetçe>Bu çalışmanın amacı, Türkiye’de müze eğitimi ve müze eğitiminde bir yöntem olarak 
dramanın tarihçesini araştırmaktır. Çalışma betimsel tarama modelinde bir çalışmadır. Müze 
eğitimi ve müzede dramanın tanımı, tarihçesi, yöntemleri ve teknikleri, üniversitelerde ve 
MEB’deki yeri vb. hakkında bir araştırma sunulmaktadır. Müze eğitiminde temel amaç, toplumda 
bir müze kültürü yaratmak, müzelere eğitim işlevi kazandırmak, böylece müze konusunda 
farkındalık yaratmaktır. Müzede drama/tiyatroda anahtar kavram, drama yoluyla nesnelerin 
ve koleksiyonların yorumlanmasıdır. Hâlihazırda müzelerde daha çok drama yönteminin 
ilk aşamasını oluşturan ısınma oyunları ve drama teknikleri ağırlıklı olarak canlandırmalar, 
doğaçlamalar yapılmakta olduğu söylenebilir. Ancak Türkiye’deki müzelerde de sürekli olarak 
eğitim, drama, müze eğitimini bilen müze eğitimcileri bulunduğunda Batı'daki gibi müze 
tiyatrosu ya da müzede drama etkinlikleri de gerçekleştirilebilir.</Özetçe>
<Anahtar>Müze eğitimi, müzede drama/tiyatro, drama teknikleri.</Anahtar>
<Kaynak>Eğitim Bilimleri</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Müzik Öğrencilerinde Algılanan Performans Kaygısının Fiziksel, 
Davranışsal ve Bilişsel Özellikleri: Nitel Bir Çalışma</Başlık>
<Özetçe>Araştırmanın amacı, müzik öğrencilerinde algılanan performans kaygısının fiziksel, 
davranışsal ve bilişsel özelliklerini belirlemektir. Bu amaçla nitel araştırma yöntemi 
kullanılmıştır. Veriler, yarı yapılandırılmış görüşme yöntemi ile toplanmış ve video kayıtları 
tutulmuştur. Müzik öğrencilerinin kaygı düzeyi ve performans öncesi hazırlık düzeyi kendi 
ifadelerine dayanarak derecelendirilmiştir. Araştırma katılımcıları, 17 (12 kadın; 5 erkek) 
üniversite müzik bölümü öğrencisidir. Veriler, jüri karşısında bireysel çalgı performansı 
sergileme öncesi toplanmıştır. Bu bakımdan amaçlı, ölçüt örnekleme yöntemi kullanılmıştır. 
Verilerin çözümlenmesi içerik analizi yöntemi ile yapılmıştır. İçerik analizinde performans 
kaygısı ve sosyal kaygı literatüründen yararlanılarak kaygının bileşenleri olarak geçen fiziksel, 
davranışsal ve bilişsel özellikler temel temalar olarak belirlenmiştir. Bunlardan bilişsel özellikler, 
Clark ve Wells (1995, akt.Clark, 2001))’in sosyal fobinin bilişsel modeline dayanarak; bireyin 
kendisi ile ilgili, başkaları ile ilgili ve sınavla (geçmiş yaşantılar) ilgili olarak alt temalar şeklinde 
sınıflandırılmıştır. Araştırma bulgularına göre, performans öncesi daha fazla kaygı yaşadığını 
belirten öğrenciler, fiziksel ve davranışsal stres tepkilerini daha yoğun yaşamaktadır. Performans 
kaygısının bilişsel özelliklerine bakıldığında, bireyin kendisi ile ilgili özelliklerden; algılanan 
yeterlik, kişilik özelliğine ilişkin olumsuz nitelendirmeler, olumsuz düşünme, beğenilmeme 
korkusu, mükemmeliyetçilik gibi düşünce içerikleri kaygı ile ilişkilendirilmektedir. Başkaları ile 
ilgili olarak, komisyona ve ders hocasına ilişkin olumsuz algılama ve yorumlama biçimlerinin 
ve geçmiş yaşantılar olarak kabul edilebilecek sınavla ilgili algılamaların kaygı ile ilişkilendirildiği 
sonuçlarına ulaşılmıştır. Araştırma bulguları, performans kaygısı ve sosyal kaygı literatürüne 
dayanarak tartışılmıştır.</Özetçe>
<Anahtar>Performans kaygısı, sosyal kaygı, müzik öğrencileri, bilişsel model.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğrenci Yabancılaşma Ölçeği’nin (ÖYÖ) Geliştirilmesi</Başlık>
<Özetçe>Öğrencilerin okula ve okulda yapılan etkinliklere karşı olumsuz bir tutum geliştirmelerini 
ifade eden yabancılaşma kavramı, eğitim örgütlerinin örgütsel amaçlarını gerçekleştirmesini 
önemli ölçüde engellemektedir. Yabancılaşma olgusunun ne derecede yaşandığının belirlenmesi, 
çözüm arama çabalarının başlangıcını oluşturacağı açıktır. Araştırmada, öğrencilerin yaşadığı 
yabancılaşma duygusunu ölçmeye dönük bir aracın geliştirilmesi amaçlanmıştır. Çalışma grubunu, 
eğitim fakültesinde farklı bölüm ve sınıflarda öğrenim görmekte olan 857 öğrenci oluşturmaktadır. 
Öğrencilerin 409’ u kadın, 448’ i erkektir. Geçerlik çalışmaları kapsamında açımlayıcı faktör 
analizi ile ölçek dört faktöre indirgenmiş, doğrulayıcı faktör analizi ile de dört faktörlü yapı 
sınanmıştır. Doğrulayıcı faktör analizi sonucunda ölçeğin oldukça iyi uyum değerlerine sahip 
olduğu görülmüştür. Ölçeğin güvenirliği için madde analizi, Cronbach Alfa, Spearman-Brown ve 
Guttman Split Half güvenirlik katsayıları, maddeler ve alt ölçekler arasındaki korelasyon katsayıları 
hesaplanmıştır. Güvenirlik ve geçerlik çalışmaları, ölçeğin kullanılabilir özelliklere sahip olduğunu 
göstermektedir.</Özetçe>
<Anahtar>Yabancılaşma, öğrenci, geçerlik, güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Yükseköğretime Geçiş Sınavı'nda Şifreleme İddiaları ve Adayların 
Şifrelemeyi Kullanıp Kullanmadığını Belirleyen Bir Yöntem Önerisi</Başlık>
<Özetçe>2011 Yılı Yükseköğretime Geçiş Sınavı'nda soruların şifrelendiği, doğru cevaba sadece 
cevap seçenekleri kullanılarak erişilebildiği iddiaları ortaya atılmıştır. Bu çalışmanın amacı, 
söz konusu iddiayı istatistiksel olarak test etmektir. Dairesel mod şifreleme yönteminin 
uygulanabildiği matematik bölümündeki 31 soruda beklenen başarı oranının %58.7 (18.2 
doğru cevap) olduğu tespit edilmiştir. İstatistiksel olarak milyonda birin altında hata payıyla 
sınavda şifreleme yapıldığı, şifreleme olmadan herhangi bir yöntemin bu kadar yüksek 
oranda başarı sağlayamayacağı sonucuna ulaşılmıştır. Ayrıca, iddia edildiği gibi, şifrelemenin 
cevap seçeneklerinin sehven kaydırılarak oluşturulması sonucu ortaya çıkması olası değildir. 
Çalışmada şifrelemenin adaylar tarafından kullanılıp kullanılmadığını tespit etmeyi sağlayan, 
eğer kullanılmışsa, kimler tarafından kullanıldığını belirleyen bir yöntem de önerilmektedir.</Özetçe>
<Anahtar>Öğrenci Seçme ve Yerleştirme Sistemi, Yükseköğretime Geçiş Sınavı, 
şifreleme.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Yükseköğretimde Okul Terki: Nedenler ve Çözümler</Başlık>
<Özetçe>Bu araştırmanın amacı, yükseköğretim düzeyinde okul terkinin oluşum sürecini, bu süreci 
etkileyen etmenleri ve okul terkinin önlenmesine yönelik çözüm önerilerini, okul terki yaşayıp 
öğrenci affı ile öğrenimlerine geri dönen öğrencilerin ve öğretim üyelerinin görüşlerinden 
yararlanarak ortaya koymaktır. Araştırma, nitel araştırma yöntemlerinden biri olan olgubilim 
yaklaşımıyla desenlenmiştir. Çalışma grubunu, 2010–2011 öğretim yılı bahar döneminde 
Trakya Üniversitesi’ne bağlı farklı fakülte ve yüksekokullarda öğrenim gören 12 öğrenci ve üç 
farklı fakülteden 6 öğretim üyesi oluşturmuştur. Veriler yarı yapılandırılmış görüşme tekniği 
kullanılarak elde edilmiştir. Araştırmada öğrencilerin ve öğretim üyelerinin okul terki nedenleri 
olarak akademik uyum sorunları ve maddi sıkıntılar üzerinde sıklıkla durdukları görülmüştür. 
Öğrenciler ve öğretim üyeleri, etkili bir danışmanlık desteğinin öğrencileri okul terkine 
yaklaştıran sorunların birçoğuna çözüm olabileceği görüşündedirler.</Özetçe>
<Anahtar>Yükseköğretim, okul terki, yükseköğretim finansmanı, eğitim 
planlaması.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>PISA Öğrenci Anketinin Kültürler Arası Eşdeğerliği</Başlık>
<Özetçe>Bu araştırmada Uluslararası Öğrenci Değerlendirme Programı (PISA) 2006 kapsamında 
uygulanan öğrenci anketinin kültürler ve diller arası eşdeğerliği, Avustralya, Yeni Zelanda, Amerika 
Birleşik Devletleri ve Türkiye örneklemleri üzerinde karşılaştırmalı olarak incelenmiştir. Araştırmanın 
birinci aşamasında, öğrenci anketinin faktör yapısı Doğrulayıcı Faktör Analizi (DFA) yöntemiyle 
incelenmiştir. İkinci aşamada ise, Ortalama ve Kovaryans Yapıları (OKY; Sörbom, 1974) metoduna 
dayanan Çoklu Grup Doğrulayıcı Faktör Analizi (ÇG-DFA) kullanılarak anket maddelerinin farklı 
kültürler ve diller arasında Değişen Madde Fonksiyonu (DMF) gösterip göstermediği araştırılmıştır. 
Son aşamada, uzman görüşlerine başvurularak, maddelerin DMF göstermesinin nedenleri 
belirlenmeye çalışılmıştır. DFA sonuçları ölçme modelinin tüm örneklemlerde aynı faktör yapısına 
sahip olduğunu göstermiştir. ÇG-DFA bulguları ülkeler arasında değişen fonksiyon gösteren 
maddelerin olduğunu ortaya koymuştur. Ülkeler arasında dilsel ve kültürel farklılıklar arttıkça 
DMF gösteren maddelerin sayısının da arttığı gözlenmiştir. Maddelerin DMF göstermesinin asıl 
nedenlerinin çeviri problemleri ve kültürel farklılıklar olduğu sonucuna varılmıştır.</Özetçe>
<Anahtar>PISA, Değişen Madde Fonksiyonu (DMF), Ölçme Eşdeğerliği, Çoklu Grup 
Doğrulayıcı Faktör Analizi (ÇG-DFA), Ortalama ve Kovaryans Yapıları (OKY).</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Yükseköğretimde Yeni Bir Üniversite Paradigmasına Doğru</Başlık>
<Özetçe>Derinlemesine disipline yönelmiş, disiplinler bazında parçalanmış ve ayrıştırılmış 
üniversite modeli, modern üniversitenin geçirdiği üç paradigmatik kırılma evresinde de—
(1) sadece “öğretime” yönelik evre, (2) bunun üzerine eklenen “araştırma” evresi ve (3) 
araştırma üniversitesi kavramının üzerine eklenen “hizmet” boyutu—hep yerinde durmuştur. 
Oysa, dördüncü bir paradigmatik kırılmaya doğru hızla evrilen “disiplinlerarası yönelim,” 
klasik disiplinler temelinde atomize olarak örgütlenmiş üniversite paradigmasını kökten 
dönüştürmeye adaydır. Bu dördüncü evredeki bir üniversite modelinde, bugün bilinen pek çok 
disiplinin ortadan kalktığı ve yeni adlar altında matris şekilde örgütlenmiş yeni disiplinlerin 
ortaya çıktığına tanık olunmaktadır. Sonuç olarak, yükseköğretimde ciddi ve kökten yeni 
bir paradigmatik kırılmanın hazırlandığı yıllardan geçilmektedir. Bu çalışmada, bu yeni 
paradigmanın üniversite örgütlenmesine nasıl yansıdığı; uygulama örnekleri, önündeki engeller 
ve ileriye yönelik öneriler sunularak tartışılmıştır.</Özetçe>
<Anahtar>yükseköğretim, disiplinlerarası, disiplinlerötesi, çokdisiplin, 
paradigmatik kırılma.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Coğrafya Öğretmenlerinin Postmodern Coğrafya Algıları</Başlık>
<Özetçe>Postmodern coğrafya çalışmaları mekânların nasıl mülk edinildikleri ile mekânlara 
yüklenen anlamlara odaklanır. Ancak postmodern coğrafyalar Türkiye’de yeterince gündeme 
taşınmayan bir teori olagelmiştir. Bu çalışmada, coğrafya öğretmenlerinin postmodern 
coğrafyanın belli özellikleri hakkındaki algıları ve görüşleri ele alınmıştır. Yirmi bir coğrafya 
öğretmeni ile gerçekleştirilen yarı-yapılandırılmış mülakatlar sonucu elde edilen veriler, içerik 
analizi yöntemiyle analiz edilmiştir. Buna göre araştırmaya katılan öğretmenlerin genel anlamda 
büyük anlatıları sorunsallaştırmadan derslerinde kullandıkları ve kültüre (mekâna) dayalı 
bilgiyi göz ardı ettikleri görülmüştür. İkinci olarak öğretmenlerin daha çok insan faaliyetlerinin 
gerçekleştiği ve objektif olarak bilinebilecek fiziki mekâna vurgu yaparken, mekânlara yüklenen 
anlamlar ve duygular ile mekânların kimlik oluşturmada oynadığı rolleri göz ardı ettikleri 
gözlemlenmiştir. Son olarak öğretmenlerin postmodern coğrafya kavramına aşina olmadıkları 
gözlemlenmiştir.</Özetçe>
<Anahtar>Postmodern coğrafya, modern coğrafya, coğrafya öğretmenleri, 
coğrafya eğitimi, mülk</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üç Aşamalı Test, Kavram Haritası ve Analoji Kullanılarak 
Lise Öğrencilerinin Elektrik Akımı Konusundaki 
Kavram Yanılgılarının Belirlenmesi</Başlık>
<Özetçe>Nitel araştırma yöntemleri kullanılarak gerçekleştirilen bu araştırmada, 11. sınıfta okuyan 
lise öğrencilerinin elektrik akımı konusundaki kavram yanılgıları üç aşamadan oluşan elektrik 
kavram testi, kavram haritası etkinlik formu ve elektrik kavramları benzetim formu kullanılarak 
tespit edilmeye çalışılmıştır. Araştırma üç farklı ortaöğretim okulundan, toplam 97 öğrencinin 
katılımıyla gerçekleştirilmiştir. Araştırma sonucunda öğrencilerin, elektrik akımı konusunda 
geçmekte olan akım, direnç, potansiyel fark, üreteç/pil ve basit elektrik devresi kavramları ile 
ilgili kavram yanılgılarının olduğu tespit edilmiştir. Öğrencilerin sahip olduğu “Akım, üreteç/
pil’de depo edilir” kavram yanılgısının elektrik kavram testi, kavram haritaları ve analojiler 
yardımıyla belirlendiği görülmüştür. Kavram yanılgılarının belirlenmesinde kavram testlerinin 
yanı sıra, tamamlayıcı ölçme-değerlendirme aracı olarak kavram haritaları ve analojilerin de 
araştırma sonucunda kullanılabileceği söylenebilir.</Özetçe>
<Anahtar>Elektrik akımı, kavram yanılgısı, üç aşamalı test, kavram haritası, analoji.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Normal ve Özel Gereksinimli Çocuğu Olan Annelerin Çocuklarının 
Dil Edinimine İlişkin Görüşleri ile Çocuklarıyla Etkileşim 
Biçimlerinin Karşılaştırılması</Başlık>
<Özetçe>Bu çalışmada normal ve özel gereksinimli çocuk annelerinin çocuklarının dili nasıl 
öğrendiklerine ilişkin inanç ve görüşleri ile çocuklarıyla etkileşimdeki tutumları ve uygulamaları 
karşılaştırmalı olarak incelenmiştir. Bu amaçla hazırlanan anket yoluyla 3-4 yaş arasındaki 
normal gelişim gösteren ve özel gereksinimli 181 çocuk annesinin görüşleri ve çocuklarıyla 
etkileşim kurmaya ilişkin tutumları değerlendirilmiştir. Sonuçlar her iki grupta da dil edinimine 
ilişkin görüşler ile uygulamaların ilişkili olduğunu, iki grup arasında benzerliklerin yanı sıra 
farklılıklar da olduğunu göstermiştir. Annelerin çocuklarıyla etkileşimlerinde farklı stratejileri 
birleştirerek kullandıkları bulunmuştur. Bulgular, anne-çocuk etkileşiminde çocuğa yöneltilen 
dilin ve anne-çocuk etkileşiminin eğitim programlarındaki önemi açısından tartışılmıştır. </Özetçe>
<Anahtar>Anne-çocuk etkileşimi, dil edinimi, çocuğa yöneltilen dil, normal gelişim 
gösteren çocuk, özel gereksinimli çocuk.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Fen ve Teknoloji Derslerinde Gazetelerden Yararlanılarak 
Hazırlanan Ders Etkinliklerinin Öğrencilerin Akademik Başarısına 
Etkisi</Başlık>
<Özetçe>Gazetelerdeki konuların gerçek hayata benzerlikleri öğrencilerin konulara olan ilgisini 
arttırarak, öğrenmenin daha etkili gerçekleşmesine yardımcı olacaktır. Fen ve teknoloji dersi 
amaçlarının günlük yaşamla ilişki kurmaya yönelik olması ve gazetelerin bu dersin kazanımlarına 
yönelik verileri içermesi, bu dersin gazete kullanımı ile uygunluğunu göstermektedir. Bu 
doğrultuda bu araştırmanın amacı, 5. sınıf fen ve teknoloji dersinde gazetelerden faydalanarak 
hazırlanan ders etkinliklerinin, öğrencilerin akademik başarılarına etkisini tespit etmektir. 
Araştırma 2009-2010 eğitim-öğretim yılında Kocaeli İli İzmit İlçesindeki bir ilköğretim okuluna 
devam eden, 100 beşinci sınıf öğrencisi ile yapılmıştır. Araştırmada öntest-sontest deney-kontrol 
gruplu yarı deneysel desen kullanılmıştır. Araştırmanın sonuçları, gazetelerden faydalanılarak 
hazırlanan ders etkinlikleri ile desteklenen fen ve teknoloji derslerinin, öğrencilerin akademik 
başarısı üzerine anlamlı etkisi olduğunu göstermektedir.</Özetçe>
<Anahtar>Gazete etkinlikleri, akademik başarı, fen ve teknoloji dersleri.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Beden Eğitimi Öğretmenlerinin Öğretmen Yetiştirme Programına 
İlişkin Görüşleri</Başlık>
<Özetçe>Bu çalışmanın amacı, Hacettepe Üniversitesi Spor Bilimleri Teknolojisi (SBT) 
Yüksekokulu!ndan mezun olup beden eğitimi öğretmenliği yapmakta olan öğretmenlerin 
öğretmen yetiştirme programının yeterliliğine ilişkin görüşlerini ortaya koymaktır. 1994-2006 
yılları arasında Hacettepe Üniversitesi SBT’den mezun olup beden eğitimi öğretmenliği yapan 
132 öğretmenden 66’sı araştırma kapsamına alınmıştır. Araştırma grubu içerisinden 16 beden 
eğitimi öğretmeni ile ayrıca odak grup görüşmesi yapılmıştır. Verilerin analizinde frekans 
ve yüzde hesaplamaları ile içerik analizi tekniği kullanılmıştır. Elde edilen bulgulara göre, 
öğretmenler genel kültür derslerinden Bilgisayar, İngilizce ile Atatürk İlke ve İnkılâpları Tarihi 
derslerinin, öğretmenlik meslek bilgisi derslerinden hemen hemen hepsinin ve alan bilgisi 
derslerinden çoğunun içeriğini mesleki yaşantıları açısından yeterli bulmuşlardır. Odak grup 
görüşmelerinde öğretmenler; genel kültür ders içeriklerinin KPSS’ye yönelik değiştirilmesi, 
kuramsal bilgi olarak tek başına yeterli olmadığı için öğretmenlik meslek bilgisi derslerinde 
uygulamaya yönelik bilgilerin de aktarılması, kuramsal alan bilgisi derslerinin uygulamaya nasıl 
aktarılacağı konusunda yetersiz oldukları için bu ders içeriklerinin gözden geçirilmesi, MEB 
öğretim programı ile üniversitedeki öğretim programının paralellik göstermesi durumunda 
beden eğitimi öğretmen yetiştirme programındaki derslerin öğretmenlik yaşantılarında 
kendilerine daha yararlı olacağını belirtmişlerdir.</Özetçe>
<Anahtar>Beden eğitimi öğretmen yetiştirme programı, beden eğitimi öğretmeni.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Birinci Sınıf Öğrencilerinin Bitişik Eğik Yazı Yazma 
Gelişimlerinin İncelenmesi</Başlık>
<Özetçe>Bu araştırmanın amacı, ilköğretim birinci sınıf öğrencilerinin bitişik eğik yazı yazma 
gelişimlerini incelemektir. Araştırma, Ankara İli’ndeki üç ilköğretim okulunda okuyan toplam 
117 birinci sınıf öğrencisiyle yürütülmüştür. Araştırmada betimsel model kullanılmıştır. 
Öğrencilerin birinci dönem başında, sonunda ve ikinci dönem sonunda bitişik eğik yazıyla 
yazdıkları metinler “Bitişik Eğik Yazı Değerlendirme Formu” kullanılarak değerlendirilmiştir. 
Öğrencilerin bu formdan aldıkları puanlar arasında anlamlı bir fark olup olmadığı “İlişkili 
Örneklemler (Tekrarlı Ölçümler) İçin Tek Yönlü ANOVA” kullanılarak analiz edilmiştir. 
Araştırmada öğrencilerin bitişik eğik yazılarının okunaklılık açısından gelişim göstermediği, 
yazma hızı açısından ise gelişim gösterdiği sonuçlarına ulaşılmıştır. Elde edilen bu sonuçlar 
bağlamında, ilköğretim birinci sınıftaki bitişik eğik yazı öğretimine yönelik öneriler getirilmiştir.</Özetçe>
<Anahtar>Yazma, bitişik eğik yazı, ilköğretim birinci sınıf öğrencileri.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Doğrusal ve İkinci Dereceden Örüntüleri Genelleştirme Stratejileri: 
6-8. Sınıf Öğrencilerinin Karşılaştırılması</Başlık>
<Özetçe>Örüntülerin farklı biçimlerde temsil edilmesi, cebir’in temel kavramlarının oluşumuna 
katkı sağlamaktadır. Bu nedenle öğrencilerin farklı örüntü çeşitleriyle ilgili genelleştirme 
stratejilerinin irdelenmesi, daha sonraki cebir öğrenimi için önemlidir. Bu çalışmanın amacı, 
6-8. sınıf öğrencilerinin doğrusal ve ikinci dereceden örüntülerle ilgili genelleştirme stratejilerini 
belirlemek ve karşılaştırmaktır. Araştırma 6, 7 ve 8. sınıfta öğrenim gören toplam 18 öğrenci ile 
gerçekleştirilmiştir. Dört sorudan oluşan veri toplama aracından elde edilen veriler, daha önce 
yapılan araştırmalardaki genelleştirme stratejileri dikkate alınarak sınıflandırılmıştır. Sonuç 
olarak doğrusal ve ikinci dereceden örüntülerin tümünde, 6-8. sınıf öğrencilerinin öğrenim 
seviyesi arttıkça örüntü genelleştirme stratejilerindeki çeşitlilik ve doğru genellemeye ulaşma 
yeterliliklerinin arttığı görülmüştür. Öğrenciler genel olarak yinelemeli veya eklemeli stratejiyi 
kullanırken, fonksiyonel stratejiyi kullanan öğrencilerin sayısı oldukça azdır.</Özetçe>
<Anahtar>Doğrusal ve ikinci dereceden örüntüler, genelleştirme stratejileri, 6-8. 
sınıf.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Taslak Metinlere Öğretmenler Tarafından Sunulan Geribildirimlerin 
Özellikleri</Başlık>
<Özetçe>Bu araştırmanın amacı, öğrencilerce üretilmiş olan taslak metinlere öğretmenler tarafından 
sunulan geribildirim özelliklerini belirlemektir. Geribildirimlerin özelliklerine ilişkin veriler, 
öğretmenlerce taslak metinler üzerinde yapılan açıklama ve işaretlemelerin çözümlenmesinden elde 
edilmiştir. Araştırmanın çalışma grubunu Burdur merkez ilçede görev yapan otuz iki Türkçe ve yirmi 
dokuz Türk Dili ve Edebiyatı öğretmeni oluşturmaktadır. Araştırma sonucuna göre öğretmenler daha 
çok mekanik özelliklerle ilgili, daha az da metin türüyle ilgili geribildirim sunmuşlardır. Sunulan 
bu geribildirimler silme/ekleme/düzeltme amaçlı ve sorun odaklıdır. Türkçe öğretmenleri daha çok 
metnin mekanik özelliklerine ilişkin geribildirim sunmuşlardır. Buna karşın edebiyat öğretmenleri 
ise daha çok dil/ anlatım özelliklerine ilişkin geribildirim sunmuştur.</Özetçe>
<Anahtar>Yazma süreci, geribildirim, geribildirim türleri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Okulu Yöneticilerinin Etik Liderlik Davranışları ile 
Öğretmenlerin Algıladıkları Örgütsel Güven ve Yıldırma Arasındaki 
İlişki</Başlık>
<Özetçe>Bu araştırmanın amacı, ilköğretim okulu yöneticilerinin etik liderlik davranışları ile 
öğretmenlerin algıladıkları örgütsel güven ve yıldırma arasındaki ilişkiyi incelemektir. Araştırma 
ilişkisel tarama modelindedir. Araştırmanın evrenini, 2009-2010 eğitim-öğretim yılında 
Kastamonu İli sınırları içinde yer alan, Milli Eğitim Bakanlığı’na bağlı ilköğretim okullarında 
görev yapan 2131 öğretmen oluşturmaktadır. Araştırmada, “Etik Liderlik Ölçeği”, “Okullarda 
Örgütsel Güven Ölçeği” ve “Olumsuz Davranış Ölçeği” (ODÖ) kullanılmıştır. Araştırmanın 
sonuçları, ilköğretim okullarında görev yapan öğretmenlerin okul yöneticilerinin etik liderlik 
davranışlarına ilişkin algılarının orta düzeyde olduğunu göstermiştir. Öğretmenlerin örgütsel 
güvenin çalışanlara duyarlılık ve yeniliğe açıklık boyutlarına ilişkin algıları orta düzeyde, 
yöneticiye güven ve iletişim ortamı boyutlarına ilişkin algıları ise iyi düzeydedir. Öğretmenler, 
yıldırmanın görev ve sosyal ilişkiler boyutları kapsamına giren olumsuz davranışlara kısmen 
maruz kalmaktadırlar. Bununla birlikte, etik liderliğin örgütsel güven üzerindeki etkisinin pozitif 
ve anlamlı, yıldırma üzerindeki etkisinin ise negatif ve anlamlı olduğu bulunmuştur. Ayrıca, etik 
liderliğin yıldırma üzerinde dolaylı etkisinden de söz edilebilir. Okul yöneticileri etik ilkelerden 
haberdar olmalı, bunları iyi anlamalı ve uygulamalıdır. Bu amaçla okul yöneticilerinin etik 
liderlik becerilerini geliştirecek eğitim programları hazırlanabilir ve okul yöneticilerine eğitim 
verilebilir.</Özetçe>
<Anahtar>Etik liderlik, örgütsel güven, yıldırma.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sınıf Öğretmenlerinin Ölçme-Değerlendirme Uygulama Amaçlarının 
Yeni Matematik Öğretimi Programı Kapsamında İncelenmesi</Başlık>
<Özetçe>Bu araştırmanın amacı, dördüncü ve beşinci sınıf öğretmenlerinin 2005 İlköğretim Matematik 
Dersi Öğretimi Programı (İMDÖP) bağlamında ölçme-değerlendirme uygulama amaçlarını 
incelemektir. Bu amaçla Türkiye’nin 7 coğrafi bölgesindeki 15 ilden rasgele seçilen 512 dördüncü 
ve beşinci sınıf öğretmenine anket web ortamında uygulanmıştır. Ayrıca Trabzon İli’nden seçilen 8 
sınıf öğretmeni ile mülakat, gözlem ve doküman analizi metotları kullanılarak özel durum çalışması 
yürütülmüştür. Veriler SPSS 15.0 ve NVivo 8.0 programları yardımıyla analiz edilmiştir. Anketten 
elde edilen bulgular, sınıf öğretmenlerinin biçimlendirmeye ve değer biçmeye yönelik ölçmedeğerlendirme uygulamalarını dengeli bir şekilde yürüttüklerini göstermiştir. Ancak özel durum 
çalışmasından elde edilen bulgular, bazı sınıf öğretmenlerinin söylemleri ile sınıf içi uygulamaları 
arasında tutarsızlıklar olduğunu ve 2005 İMDÖP’te öngörülen tanımaya ve biçimlendirmeye yönelik 
ölçme-değerlendirme uygulamalarını etkili bir şekilde yürütmediklerini ortaya koymuştur.</Özetçe>
<Anahtar>Ölçme ve değerlendirme, sınıf öğretmeni, matematik dersi öğretim programı, 
biçimlendirici değerlendirme, değer biçmeye yönelik değerlendirme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Bilinçli Farkındalık Ölçeği’ni Türkçeye Uyarlama Çalışması</Başlık>
<Özetçe>Brown ve Ryan (2003) tarafından geliştirilen Bilinçli Farkındalık Ölçeği (BİFÖ)’nin, 
üniversite öğrencilerinden oluşan bir grup üzerinde Türkçeye uyarlanma çalışması yapılmıştır. 
Ölçeğin dil eşdeğerliğini test etmek için İngilizce öğretmenliği anabilim dalındaki öğrencilere 
karşılıklı olarak (İngilizce-Türkçe; Türkçe-İngilizce) çeviriler uygulanmış, İngilizce ve Türkçe 
formlardan elde edilen puanlar arasında pozitif ve anlamlı korelasyonlar saptanmıştır. BİFÖ’ 
nün faktör yapısını belirlemek amacıyla uygulanan açımlayıcı ve doğrulayıcı faktör analizleri 
sonuçlarına göre ölçek tek boyutlu bir yapı göstermektedir. BİFÖ için yapılan madde toplam 
korelasyonu sonucunda ölçeğin bütün maddeleri için .40’ın üzerinde ilişki ortaya çıkmıştır. 
BİFÖ’nün her bir madde için madde faktör yükleri .48 ile .81 arasında değişmektedir. Ölçeğin 
Cronbach Alpha iç tutarlılık katsayısı .80 ve test-tekrar test korelasyon .86 olarak hesaplanmıştır. 
BİFÖ ölçüt-bağıntılı geçerliği için yapılan korelasyon analizleri sonucunda da anlamlı ilişkiler 
saptanmıştır.</Özetçe>
<Anahtar>Bilinçli Farkındalık Ölçeği, geçerlik ve güvenirlik </Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üç Aşamalı Test, Kavram Haritası ve Analoji Kullanılarak 
Lise Öğrencilerinin Elektrik Akımı Konusundaki 
Kavram Yanılgılarının Belirlenmesi</Başlık>
<Özetçe>Nitel araştırma yöntemleri kullanılarak gerçekleştirilen bu araştırmada, 11. sınıfta okuyan 
lise öğrencilerinin elektrik akımı konusundaki kavram yanılgıları üç aşamadan oluşan elektrik 
kavram testi, kavram haritası etkinlik formu ve elektrik kavramları benzetim formu kullanılarak 
tespit edilmeye çalışılmıştır. Araştırma üç farklı ortaöğretim okulundan, toplam 97 öğrencinin 
katılımıyla gerçekleştirilmiştir. Araştırma sonucunda öğrencilerin, elektrik akımı konusunda 
geçmekte olan akım, direnç, potansiyel fark, üreteç/pil ve basit elektrik devresi kavramları ile 
ilgili kavram yanılgılarının olduğu tespit edilmiştir. Öğrencilerin sahip olduğu “Akım, üreteç/
pil’de depo edilir” kavram yanılgısının elektrik kavram testi, kavram haritaları ve analojiler 
yardımıyla belirlendiği görülmüştür. Kavram yanılgılarının belirlenmesinde kavram testlerinin 
yanı sıra, tamamlayıcı ölçme-değerlendirme aracı olarak kavram haritaları ve analojilerin de 
araştırma sonucunda kullanılabileceği söylenebilir.</Özetçe>
<Anahtar>Elektrik akımı, kavram yanılgısı, üç aşamalı test, kavram haritası, analoji.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Pozitif Psikoterapi Bağlamında Geliştirilen Ergenler İçin Amaçları 
Genişletme Grup Rehberliği Programının Etkililiğinin İncelenmesi</Başlık>
<Özetçe>Bu çalışmanın amacı, Pozitif Psikoterapi bağlamında, ergenler için geliştirilen amaçları 
genişletme grup rehberliği programının etkililiğinin incelenmesidir. Amaçları genişletme 
programı, deney ve kontrol gruplu ön-test, sontest deneysel deseninde yürütülmüştür. 
Araştırmada programın etkililiğini değerlendirmek amacıyla Yaşam Doyumu Ölçeği ve 
Pozitif Psikoterapi Bağlamında Yaşam Amaçları Ölçeği kullanılmıştır. Araştırma, Anadolu 
Lisesine devam eden, deney ve kontrol grubunda 9’ar ergen olmak üzere toplam 18 ergen ile 
gerçekleştirilmiştir. Program, 45’er dakikalık 9 oturumda yürütülmüştür. Verilerin analizinde 
Mann-Whitney U-Testi ve Wilcoxon İşaretli Sıralar Testi kullanılmıştır. Analiz sonuçlarına göre, 
yaşam boyu amaçlar edinme konusunda deney grubundaki ergenlerin kontrol grubundaki 
ergenlere göre, anlamlı bir şekilde farklılaştıkları sonucuna varılmıştır. Ayrıca program, deney 
grubundaki ergenlerin yaşam doyumunu artırmıştır. Programın sağladığı katkılarından dolayı, 
okullarda kullanılabileceği sonucuna varılmıştır.</Özetçe>
<Anahtar>Pozitif Psikoterapi, yaşam amaçları, ergenler, program</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sosyoekonomik ve Sosyokültürel Değişkenler Açısından PISA 
Matematik Sonuçlarının Karşılaştırılması</Başlık>
<Özetçe>Bu makalenin amacı, sosyoekonomik ve sosyokültürel değişkenler açısından PISA 
matematik sonuçlarının karşılaştırılmasıdır. Bu bağlamda, Türkiye ve en başarılı beş OECD 
ülkesinin (Finlandiya, Kore, Hollanda, Japonya ve Kanada) sınav sonuçları ve başarı veya 
başarısızlığa neden olabilecek bazı değişkenler karşılaştırmalı olarak incelenmiştir. Betimsel 
modelin kullanıldığı bu çalışmada veriler, PISA bulgularının analiz edildiği yayınlardan ve 
veri tabanlarından (MEB, 2008, 2009; OECD, 2007, 2008; PISA, 2009) elde edilmiştir. Yapılan 
inceleme sonucunda, Türkiye’nin matematik alanında başarısının, incelenen beş ülkenin ve 
OECD ülkelerinin ortalamasının çok gerisinde olduğu anlaşılmıştır. Elde edilen bulgular, Türk 
Eğitim Sistemi’nin, en temel eğitsel amaçları arasında yer alması gereken ve ilgili mevzuatta 
belirtilen etkin düşünme, algılama, iletişim kurma ve problem çözme yeteneği gelişmiş bireyler 
yetiştirmekten uzak olduğunu göstermiştir. Türkiye’de bütçeden eğitime ve araştırmaya ayrılan 
payın, öğrenci başına yapılan harcama düzeyinin ve kişi başına düşen ulusal gelirin oldukça 
düşük olduğu belirlenmiştir.</Özetçe>
<Anahtar>PISA, Türk Eğitim Sistemi, Eğitim Yönetimi.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sosyoloji Dersi Öğrenci Algılarının Derse Verilen Önem, Sosyal 
Kazanım ve Öğrenme Ortamı Boyutları Açısından İncelenmesi</Başlık>
<Özetçe>Bu çalışmanın amacı, ortaöğretim öğrencilerinin sosyoloji dersine ilişkin algılarını 
incelemek ve sonuçlar ışığında derse ilişkin geliştirici önerilerde bulunmaktır. Araştırma 
evrenini, İstanbul İli Maltepe İlçesi’ndeki devlet okullarında okuyan ve sosyoloji dersi alan 795 
öğrenci oluşturmaktadır. Küme örnekleme yoluyla evrenin % 37’sine ulaşılarak, 296 öğrenci 
araştırmaya dahil edilmiştir. Veri toplama aracı olarak araştırmacılar tarafından geliştirilen 
“Sosyoloji Dersi Öğrenci Algı Ölçeği” kullanılmıştır. Yapılan açımlayıcı ve doğrulayıcı faktör 
çözümlemeleri sonucunda ölçeğin üç boyuttan oluştuğu, toplam varyansın %68’ini açıkladığı 
ve üç boyutlu modelin verilerle kabul edilebilir uyum gösterdiği belirlenmiştir (X2
/sd=2.803; 
GFI=.896; CFI=.901; RMSEA=.078). Toplanan veriler varyans, kovaryans ve çoklu regresyon 
çözümlemelerinden yararlanılarak incelenmiştir. Araştırma bulgularına göre öğrenciler 
sosyoloji dersinin önemine ve sosyal kazanımlarına ilişkin “orta” düzeyde, dersin öğrenme 
ortamına ilişkin ise “katılmıyorum” düzeyinde bir algıya sahiptirler. Genel ve sosyoloji dersi not 
ortalaması yüksek olan öğrenciler sosyoloji dersine yönelik tüm boyutlarda daha yüksek algıya 
sahipken, not ortalaması düşük olan öğrencilerin tüm boyutlarda daha düşük algıya sahip 
olduğu bulunmuştur. Yapılan çoklu regresyon çözümlemesi sonucunda öğrencilerin dersin 
önemine ve öğrenme ortamına ilişkin algıları, dersin sosyal kazanımlarına ilişkin algılarının 
% 45’ini açıkladığı görülmüştür (r=.668). Öğrencilerin dersin öğrenme ortamına ilişkin algıları 
istatistiksel yöntemlerle kontrol altına alındığında, farklı ders başarısına sahip öğrenciler 
arasında görülen dersin önemine ilişkin algı farkının ortadan kalktığı ve dersin kazanımlarına 
ilişkin farkın ise azaldığı tespit edilmiştir</Özetçe>
<Anahtar>Sosyoloji dersi, ölçek, öğrenci algısı, uygulamalı sosyoloji, sosyoloji stajı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim ve Ortaöğretim Kurumlarında Görev Yapan Okul 
Yöneticilerinin İşkoliklik Eğilimleri</Başlık>
<Özetçe>Araştırmanın amacı, ilköğretim ve ortaöğretim kurumlarında görev yapmakta olan okul 
yöneticilerinin işkoliklik eğilimlerini betimlemektir. Araştırma grubu Türkiye genelinde internet 
bağlantısına sahip ilköğretim ve ortaöğretim kurumlarından gönüllülük esasına göre seçilen 203 
yöneticiden oluşmaktadır. Ölçme paketinde Spence ve Robbins (1992) tarafından geliştirilen ve 
Kart (2005) tarafından Türk kültürüne uyarlanan İşkoliklik Envanteri ve araştırmacılar tarafından 
geliştirilen bir grup soru yer almıştır. Veri toplama süreci internet üzerinden yürütülmüştür. 
Araştırma sonuçlarına göre okul yöneticilerinin işkoliklik eğilimleri cinsiyet, çalışılan kurum, 
öğrenim durumu, branş, medeni durum ve görev değişkenlerine göre değişmezken, yaş, kıdem, 
iş için ayrılan günlük zaman, aylık olarak eve iş götürme sıklığı ve hafta sonu iş için zaman 
ayırma durumlarına göre değişiklik göstermektedir. Buna göre haftada 50 saatten daha fazla 
çalışan, ayda evine 5 kez ve daha çok iş götüren ve hafta sonları işi için 5 saat ve üzeri çalışan 
okul yöneticilerini işkolik olarak nitelemek olanaklıdır.</Özetçe>
<Anahtar>işkoliklik, okul yöneticisi, okul yöneticilerinde işkoliklik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Bilim Danışmanlığı Eğitiminin Fen ve Matematik Alanları 
Öğretmenlerinin Bilimin Doğasını Tanımalarına Etkisi</Başlık>
<Özetçe>Bu çalışmanın amacı, fen alanları öğretmenlerinin bilim insanlarıyla etkileşerek, onların 
rehberliğinde proje hazırladıkları bir hafta süren bilim çalıştayının, bilimin doğası hakkındaki 
görüşlerine etkisini belirlemektir. Öğretmenlerin bilimin doğası hakkındaki görüşlerini 
belirlemek amacıyla, Bilimin Doğasına Yönelik Görüşler (VNOS-C) anketi bilim çalıştayının 
başlangıcında öntest ve sonunda sontest olarak uygulanmıştır. Verilerin analizinde içerik analizi 
uygulanmıştır. Elde edilen bulgulara göre, öğretmenlerin bilim çalıştayı programı başlangıcında 
bilimi tanımadıklarını gösteren düşüncelere sahip oldukları görülmektedir. Bilim çalıştayı 
programı sonunda da öğretmenlerin bilimin doğası hakkındaki görüşlerinde çok az değişim 
görülmektedir. Araştırma sonunda öğretmenlerin en iyi tanıdıkları ve bilim çalıştayı programı 
süresince az da olsa gelişim gösterdikleri özelliklerin, bilimsel bilginin veriye dayalı olması, 
bilimsel bilginin değişebilirliği ve bilimsel bilginin üretilmesinde hayal gücü ve yaratıcılığın rolü 
olduğu söylenebilir.</Özetçe>
<Anahtar>Bilimin doğası, fen ve matematik alanları öğretmenleri, bilim çalıştayı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Fen Eğitiminde Portfolyo Değerlendirme Kullanımının Sınav 
Kaygısı ve Öğrenmenin Kalıcılığı Üzerine Etkisi</Başlık>
<Özetçe>Araştırma, Ankara İli Çankaya İlçesi’nde bir ilköğretim okuluna kayıtlı toplam 66 sekizinci 
sınıf öğrencisi üzerinde gerçekleştirilmiştir. Bu öğrencilerden 35’i deney grubu, 31’i ise kontrol 
grubunu oluşturmuştur. Deney grubunda portfolyo (bireysel gelişim dosyası) değerlendirme 
yöntemi, kontrol grubunda ise geleneksel kâğıt-kalem testleri değerlendirme yöntemi 
kullanılmıştır. Veri toplamak amacıyla araştırmacı tarafından geliştirilen “Genetik” ünitesiyle 
ilgili başarı testi ile Spielberger tarafından geliştirilen ve Albayrak ve Öner tarafından Türkçeye 
adapte edilen “Sınav Kaygı Envanteri” kullanılmıştır. Araştırma sonucunda; deney grubundaki 
öğrencilerin sınav kaygı düzeyleri ile kontrol grubundaki öğrencilerin sınav kaygı düzeyleri 
arasında istatistiksel olarak anlamlı bir fark olmadığı, bunun yanı sıra deney grubundaki 
öğrencilerin öğrenmede kalıcılık düzeyleri ile kontrol grubundaki öğrencilerin öğrenmede 
kalıcılık düzeyleri arasında deney grubunun lehine istatistiksel olarak anlamlı bir fark olduğu 
saptanmıştır. Deney grubunun, öğrenmede kalıcılık düzeyi ile sınav kaygı düzeyi arasında 
istatistiksel olarak anlamlı bir ilişki bulunurken, kontrol grubunun öğrenmede kalıcılık düzeyi 
ile sınav kaygı düzeyi arasında istatistiksel olarak anlamlı bir ilişki olmadığı gözlemlenmiştir.</Özetçe>
<Anahtar>Tamamlayıcı değerlendirme, bireysel gelişim dosyası, sınav kaygısı, 
öğrenmede kalıcılık.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üniversite Öğrencilerinin Yaşadıkları Problemler ve Psikolojik 
Yardım Arama Gönüllükleri</Başlık>
<Özetçe>Bu araştırmanın amacı, üniversite öğrencilerinin yaşadıkları problemler, problem düzeyleri, 
yardım kaynakları ve profesyonel yardım aramaya ilişkin gönüllülükleri arasındaki ilişkileri 
incelemektir. Bu amaçla on farklı üniversitede, 2006-2007 öğretim yılında öğrenim gören, 2974’si 
kız, 2841’i erkek, 14 cinsiyetini belirtmemiş olmak üzere toplam 5829 öğrenciye ulaşılmıştır. Veri 
toplamak amacıyla Kişisel Bilgi Formu, Problem Alanları Ölçeği ve Yardım Aramaya Gönüllülük 
Ölçeği kullanılmıştır. Verilerin analizinde t-testi, tek yönlü varyans analizi ve Bonferroni Testi 
kullanılmıştır. Bulgular, öğrencilerin problem alanlarının ve yardım aramaya gönüllülüklerinin 
cinsiyet açısından farklılaştığını, üst sosyoekonomik düzeye mensup öğrencilerin daha fazla 
probleme sahip olduklarını; öğrencilerin daha çok duygusal, akademik ve ekonomik problemler 
yaşadıklarını ve daha çok ailelerinden ve arkadaşlarından yardım aldıklarını, yardım aramaya 
gönüllülüklerinin orta düzeyde olduğunu göstermiştir.</Özetçe>
<Anahtar>Problem alanları, yardım arama gönüllülüğü, üniversite öğrencileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Fen ve Teknoloji Ders Kitaplarındaki Etkinliklerin Bilimsel Süreç 
Becerilerine ve Yapısal Özelliklerine Göre İncelenmesi</Başlık>
<Özetçe>Araştırmada, ilköğretim altıncı, yedinci ve sekizinci sınıf Fen ve Teknoloji ders 
kitaplarındaki etkinliklerin bilimsel süreç becerileri açısından içerik özellikleri ve yapısal 
özellikleri incelenmiştir. Analiz sonuçlarına göre, programda her bir öğrenme alanı için önerilen 
bilimsel süreç becerilerinin bazı kitaplarda yer almadığı görülmektedir. Kitaplarda ağırlıklı 
olarak etkinlikler metinden önce yer almaktadır ve bu durum, öğrencilerin etkinlikte geçen 
konuyu önceden keşfetmelerine olanak sağlamaktadır. Ancak etkinliklerde öğrencilerin aynı 
öğretimsel iş üzerinde çalışma oranı yüksektir ve bu nedenle kitaplar grup çalışmasına dayalı 
öğrenme ortamlarını oluşturmak açısından sınırlıdır. Ayrıca temel becerilerin genel açıklık 
oranı bütünleştirilmiş becerilerin açıklık oranına göre daha yüksektir. Sınıf düzeyi ilerledikçe 
temel becerilerin kapalı uçlu yapısı artmaktadır. Son olarak, etkinliklerde problem durumu ve 
deney tasarlama bölümlerinde yer alan beceriler kapalı uçlu bir yapıdayken, deneyin yapılışı, 
sonuç-yorum, sunma bölümlerinde yer alan beceriler açık uçlu bir yapıdadır. Bu nedenle, 
ders kitaplarındaki etkinliklerin kılavuzlu araştırma yaklaşımına uygun olduğu sonucuna 
ulaşılmıştır.</Özetçe>
<Anahtar>Fen ve Teknoloji dersi öğretim programı, bilimsel süreç becerileri, fen 
laboratuvarı, ders kitabı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Okul Yöneticilerinin Yeterliklerine İlişkin Okul Yöneticilerinin ve 
Öğretmenlerin Görüşleri (Kütahya İli)</Başlık>
<Özetçe>Bu çalışmanın amacı, okul yöneticilerinin yeterlikleri hakkında okul yöneticilerinin 
ve öğretmenlerin görüşlerini belirlemektir. Tarama modelindeki araştırmanın örneklemini, 
Kütahya il merkezinde görev yapan 108 okul yöneticisi ve 290 öğretmen oluşturmaktadır. 
Araştırmanın verileri “Okul Yöneticilerinin Yeterlikleri Envanteri” ile toplanmıştır. Verilerin 
analizinde betimsel istatistikler, t-testi, ANOVA ve Kruskal Wallis gibi analizler kullanılmıştır. 
Elde edilen bulgulara göre, okul yöneticileri kendilerini, tüm boyutlarda öğretmenlerin okul 
yöneticilerini algıladığından daha yeterli algılamaktadır. Okul yöneticileri ile öğretmenlerin 
görüşleri “İnsanlarla İletişim Kurma-Etkili Biçimde Çalışma” ve “Mesleğe Hizmet” boyutlarında 
farklılaşmaktadır. Okul yöneticilerinin görüşleri okul türü, hizmetiçi eğitim alma ve yöneticilikle 
ilgili eğitim alma durumuna göre farklılaşmamakta, ancak kıdeme göre farklılaşmaktadır. 
Öğretmenlerin okul yöneticileri ile ilgili görüşleri ise okul türü ve kıdeme göre farklılaşırken, 
yöneticilik deneyimi olup olmama durumuna göre farklılaşmamaktadır.</Özetçe>
<Anahtar>Okul yöneticilerinin yeterlikleri, okul yöneticileri, öğretmenler.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>9-11 Yaşındaki Çocukların Sosyal Problem Çözme Becerilerinde 
Cinsiyet ve Yaş Farklılıkları</Başlık>
<Özetçe>Bu araştırmanın amacı, Sosyal Problem Çözme Testi Türkçe formunun 9-11 yaşındaki 
çocuklar için güvenilir ve geçerli bir araç olup olmadığının sınanması ve 9-11 yaş grubundaki 
çocukların (144 çocuk; 72 erkek ve 72 kız) sosyal problem çözme becerilerinin cinsiyet ve yaş 
yönünden incelenmesidir. Testin Türkçe formu, test-tekrar test, yargıcı tutarlığı ve Cronbach Alfa 
iç tutarlık katsayısı açısından değerlendirilmiş ve sonuçlar, Sosyal Problem Çözme Testi’nin ele 
alınan yaş grubundaki çocukların sosyal problem çözme becerilerini değerlendirmek için uygun 
bir araç olduğunu ortaya koymuştur. Cinsiyet ve yaşa ilişkin olarak yapılan değerlendirmeler, 
nesne edinme ve arkadaş edinme durumlarında kızların erkeklere göre daha fazla çözüm 
ürettiklerini göstermiştir. Ayrıca, 10 ve 11 yaşındaki çocukların, 9 yaşındaki çocuklarla 
karşılaştırıldığında, nesne edinme durumunda daha fazla çözüm üretebildikleri, 11 yaşındaki 
çocukların nesne edinmeye ilişkin olarak daha fazla farklı strateji kullanabildikleri ve problemin 
çözümü başarısız olduğunda problem durumunu çözecek yeni stratejiler oluşturmada daha 
başarılı oldukları saptanmıştır. Sonuç olarak, SPÇT’nin güvenilir ve geçerli olduğuna ve 
sosyal problem çözme becerilerinin cinsiyete ve yaşa bağlı olarak farklılaşabildiğine kanıtlar 
sunan bulguların, sosyal problem çözme becerilerinin değerlendirilmesine ve ileride yapılacak 
araştırmalara ışık tutacağı düşünülmektedir.</Özetçe>
<Anahtar>Sosyal problem çözme becerileri, orta çocukluk, güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Kendini Sabotaj Ölçeği: Geçerlik ve Güvenirlik Çalışması</Başlık>
<Özetçe>Bu araştırmanın amacı, Kendini Sabotaj Ölçeği’nin (KSÖ; Jones - Rhodewalt, 1982) Türkçe 
formunun geçerlik ve güvenirliğini incelemektir. Araştırma 585 üniversite öğrencisi üzerinde 
yürütülmüştür. Dilsel eşdeğerlik çalışmasında, KSÖ’nün Türkçe ve orijinal formlarında bulunan 
maddeler arasındaki korelasyon katsayıları .69 ile .98 arasında bulunmuştur. Açımlayıcı faktör 
analizinde 25 maddenin toplam varyansın %32’sini açıkladığı ve maddelerin tek boyutta 
toplandığı görülmüştür. Ölçeğin faktör yükleri .34 ile .69, madde toplam korelasyon katsayıları 
ise .30 ile .63 arasında sıralanmaktadır. Doğrulayıcı faktör analizinde tek boyutlu modelin iyi 
uyum verdiği görülmüştür (RMSEA=.037, NFI=.98, CFI=.99, IFI=.99, RFI=.97, GFI=.97, AGFI=.94). 
KSÖ’nün iç tutarlılık güvenirlik katsayısı .90, test-tekrar test güvenirlik katsayısı ise .94 olarak 
bulunmuştur. Bu sonuçlar KSÖ’nün Türkçe formunun geçerli ve güvenilir bir ölçme aracı 
olduğunu göstermektedir.</Özetçe>
<Anahtar>Kendini sabotaj, geçerlik, güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Düşünme Becerileri Eğitiminin Okul Öncesi Öğretmen Adaylarının 
Yaratıcı Düşünme Becerilerine Etkisi</Başlık>
<Özetçe>Araştırmanın amacı, Robert Sternberg’in Başarılı Zekâ Kuramı’na dayalı düşünme 
becerileri eğitimi programının okul öncesi öğretmen adaylarının yaratıcı düşünme becerilerine 
etkisini belirlemektir. Araştırmada yarı-deneysel desen kullanılmıştır. Araştırma grubu; eğitim 
grubu (n=34), Karşılaştırma 1 grubu (n=34), Karşılaştırma 2 grubu (n=33) olarak belirlenmiştir. 
Araştırmada Torrance Yaratıcı Düşünce Testi uygulanmıştır. Sonuçlara bakıldığında, eğitim 
grubunun yaratıcı düşünce testi öntest ve sontest puanlarında sözel akıcılık, sözel esneklik, sözel 
orijinallik, şekilsel akıcılık, şekilsel orijinallik, başlıkların soyutluluğu, şekilsel zenginleştirme, 
duygusal ifadeler, alışılmadık görselleştirme, hayal gücünün zenginliği özelliklerinde sontest 
puan ortalamaları öntest puan ortalamalarından anlamlı derecede yüksektir. Eğitim ve 
Karşılaştırma gruplarının sontest puanları arasındaki farklılığa bakıldığında; sözel akıcılık, 
sözel orijinallik, şekilsel orijinallik, başlıkların soyutluluğu, hayal gücünün zenginliği ve fantazi 
özelliklerinde eğitim grubu lehine anlamlı derecede farklılık görülmüştür.</Özetçe>
<Anahtar>Okul öncesi eğitimi, öğretmen eğitimi, yaratıcı düşünme.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğretmenlik Uygulamasının Yansıtıcıları: Günlükler</Başlık>
<Özetçe>Bu araştırmada öğretmen adaylarının yazdıkları günlüklere göre Öğretmenlik Uygulaması 
dersinin değerlendirilmesi amaçlanmıştır. Araştırmaya 2008-2009 öğretim yılı bahar döneminde 
Cumhuriyet Üniversitesi Eğitim Fakültesi Sınıf Öğretmenliği Programı 4. sınıfında öğrenim 
gören 19 öğretmen adayı katılmıştır. Öğretmen adaylarından uygulama yaptıkları günün 
sonunda, o günkü uygulamalarıyla ilgili düşüncelerini yansıtan günlükler tutmaları istenmiştir. 
Öğrencilerden elde edilen toplam 115 adet günlük, içerik analizi tekniği ile analiz edilmiştir. 
Analiz sonucunda, öğretmen adaylarının öğretmenlik uygulamasında, planlama, öğretim süreci, 
sınıf yönetimi boyutlarında ve öğrenme-öğretme yaklaşımlarındaki uyuşmazlık ile öğretmenlik 
uygulamasının yapılandırılmamasından kaynaklanan sorunlar yaşadıkları, bununla birlikte 
bu boyutlarla ilgili önemli öğrenmeler gerçekleştirdikleri; öğretmen adaylarının uygulamada 
genellikle anlatım, soru-cevap ve tartışma yöntemlerini kullandıkları ve öğretim sürecinde 
öğrenmeyi kolaylaştırıcı materyallere çok az yer verdikleri; okul yönetiminin ve uygulama 
öğretmenlerinin öğretmen adaylarına yeterince destek olmadıkları saptanmıştır.</Özetçe>
<Anahtar>Öğretmen eğitimi, yansıtıcı günlükler, öğretmen adayı.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üst Bilişsel Farkındalık, Zekâ, Problem Çözme Algısı ve Düşünme 
İhtiyacı Arasındaki Bağlantılar</Başlık>
<Özetçe>Bu araştırmada üst bilişsel farkındalığın problem çözme algısı, düşünme ihtiyacı ve zekâ 
ile ilişkisi ve bu üç değişkenin üst biliş üzerindeki etkileri incelenmiştir. Çalışma 108 (68 K; 39 
E) üniversite öğrencisi üzerinde yürütülmüştür. Çalışmada ölçüm aracı olarak Raven Progresif 
Matrisler Testi; Bilişötesi Farkındalık Envanteri; Problem Çözme Envanteri ve Düşünme İhtiyacı 
Ölçeği kullanılmıştır. Bulgulara göre, üst bilişsel farkındalık, problem çözme algısı ve düşünme 
ihtiyacı birbiriyle anlamlı düzeyde ilişkilidir. Ancak zekâ ile her üç değişken arasında anlamlı 
ilişki bulunamamıştır. Aşamalı regresyon analizi sonuçları, zekâ ve düşünme ihtiyacının tek 
başlarına yordayıcılığının bulunmadığını; üst bilişsel farkındalık düzeyindeki değişkenliğin 
%43’ünün kişisel problemleri çözme algısı, düşünme ihtiyacı ve zekâ tarafından açıklandığını; 
her birinin varyanstaki değişkenliğe anlamlı katkılarının olduğunu göstermiştir. Bu bulgu 
ve hem de kısmi korelasyon bulguları, her bir değişkenin üst bilişsel farkındalık düzeyini 
açıklamak bakımından farklı düzeylerde etkili olduğu ve birbirlerinin etkilerini destekledikleri 
şeklinde yorumlanmıştır. Sonuç olarak karmaşık bilişsel etkinliklere ilgi duyan ve kişisel 
problemlerini etkili bir şekilde çözebildiğini düşünen bireylerin, zekâ düzeyleri azal dıkça üst 
bilişsel farkındalık düzeyleri yükselmektedir.</Özetçe>
<Anahtar>Üst bilişsel farkındalık, zekâ, problem çözme algısı, düşünme ihtiyacı.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ÖZ-DUYARLIK VE OTOMATİK DÜŞÜNCELER</Başlık>
<Özetçe>Bu araştırmanın amacı öz-duyarlık ile otomatik düşünceler arasındaki ilişkileri incelemektir. Araştırmanın
örneklemini 299 üniversite öğrencisi oluşturmaktadır. Katılımcılara Öz-duyarlık Ölçeği ve Otomatik Düşünceler Ölçeği
uygulanmıştır. Öz-duyarlık ile otomatik düşünceler arasındaki ilişkileri incelemek için yapılan korelasyon sonucunda özduyarlığın; öz-sevecenlik, paylaşımların bilincinde olma ve bilinçlilik alt boyutlarının otomatik düşünceler ile negatif, özyargılama, izolasyon ve aşırı özdeşleşme boyutlarının ise pozitif ilişkili olduğu görülmüştür. Otomatik düşüncelerin özduyarlık tarafından açıklanma düzeyini belirlemek amacıyla kurulan yapısal eşitlik modelinden elde edilen uyum indeksleri
modelin iyi uyum verdiğini göstermiştir (?
2
=0.05, p =.03832, GFI =1.00, AGFI =.96, CFI =1.00, NFI =1.00, IFI =1.00, RFI
=.97, SRMR =.014 ve RMSEA =.038). Öz-duyarlığın otomatik düşünceleri açıklama oranı R
2
=.39 olarak bulunmuştur. Path
analizi sonuçları, öz-duyarlığın öz-sevecenlik, paylaşımların bilincinde olma ve bilinçlilik boyutlarının otomatik düşünceleri
negatif yönde, öz-yargılama ve aşırı özdeşleşme boyutlarının ise otomatik düşünceleri pozitif yönde yordadığını ortaya
koymuştur. Bulgular literatür ışığında tartışılmıştır</Özetçe>
<Anahtar>Öz-duyarlık, otomatik düşünceler, path analizi</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>EĞİTSEL MÜDAHALE YAKLAŞIMI OLARAK SESBİLGİSEL FARKINDALIK: ZİHİNSEL
ENGELLİ ÇOCUKLARDA OKUMA BECERİLERİNE ETKİLERİ</Başlık>
<Özetçe>Bu araştırmada, hafif derecede zihinsel engelli çocuklara verilen sesbilgisel farkındalık becerileri
eğitiminin okuma becerileri üzerindeki etkilerinin değerlendirilmesi amaçlanmıştır. Çalışmanın örneklemini, özel bir
kurumda özel eğitim hizmeti alan ve kaynaştırma programına devam eden, ilk okuma-yazma becerilerini kazanmış olan ve
okumada güçlük yaşayan, 9–12 yaş arası hafif derecede zihinsel engelli toplam 12 çocuk oluşturmuştur. Ön test, uygulama ve
son test aşamalarından oluşan araştırmadan elde edilen sonuçlar, araştırma kapsamında verilen eğitimin, hafif derecede
zihinsel engelli çocukların alıcı dil becerileri, temel sesbilgisel farkındalık becerileri, metnin tamamını toplam okuma süresi,
okuma sırasında yapılan hata sayısı, sesbilgisel farkındalık becerisi eksikliğine dayalı olarak yapılan okuma hataları,
sesbilgisel olarak benzer sözcükleri birbirinin yerine koyma ve okuma hatalarını düzeltme becerileri üzerinde etkili olduğunu
göstermiştir.</Özetçe>
<Anahtar>sesbilgisel/fonolojik farkındalık, zihinsel engel, okuma becerileri.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ERGENLERİN BOŞ ZAMAN DEĞERLENDİRME ALGISI</Başlık>
<Özetçe>Bireyin içinde yaşadığı toplumun kültürü, onun yaşam biçimini ve aynı zamanda boş zaman değerlendirme
algısını, tutum ve davranışını da etkilemektedir. Bu çalışmada 13 yaş ergenlerinin boş zaman değerlendirme algıları,
aktiviteleri, bununla ilgili duyguları, cinsiyet farklılığı bazında irdelenmektedir. Araştırma, İzmir’de (Karşıyaka ve Bornova)
Milli Eğitim Bakanlığı’na bağlı üç ilköğretim okulunun 7. sınıf öğrencilerinden 371’ine, iki bölümden oluşan anket formu
uygulanarak gerçekleştirilmiştir. Açık uçlu hazırlanan 3 soru betimsel analizle değerlendirilmiştir. Bulgulara göre, ergenlerin
üçte biri boş zamanı “bir şey yapılmayan, boş boş oturulan zaman” olarak nitelerken; erkeklerin yarısı boş zamanı
bilgisayarda geçirmekte, kızlar test çözmekte; genellikle sosyal ve sportif aktivitelere son derece az katılmaktadır. Kolektif
kültür değerlerinin başat olduğu Türk toplumunda öncelikle aileden başlayarak, eğitim yoluyla ergenlerin boş zaman
değerlendirme konusunda farkındalıkları ve yönlendirilmeleri sağlanmalıdır.</Özetçe>
<Anahtar>ergen, boş zaman değerlendirme algısı, kültür</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>KİMYA ÖĞRETMEN ADAYLARININ YAPILANDIRMACI ÖĞRENME ORTAMI
OLUŞTURMAYA YÖNELİK TERCİHLERİNİN İNCELENMESİ</Başlık>
<Özetçe>Bu çalışmanın amacı kimya öğretmen adaylarının gelecekte yapılandırmacı öğrenme ortamı oluşturmaya
yönelik tercihlerini belirlemektir. Bu amaç doğrultusunda, Yapılandırmacı Öğrenme Ortamı Ölçeği (YÖOÖ) öğretmen
adayları için Türkçe’ye uyarlanmış ve geçerlik çalışması doğrulayıcı ve açıklayıcı faktör analizleri kullanılarak yapılmıştır.
Veri analizi LISREL 8.71 ve SPSS 15. 0 programları kullanılarak gerçekleştirilmiştir. Sonuçlar beş faktörlü ölçeğin yapısını
desteklemektedir. Ayrıca, her bir alt boyutun güvenirlik değerleri yeterince yüksektir. YÖOÖ’ nün geçerli ve güvenilir
Türkçe formunun kimya öğretmen adaylarına uygulanması sonucu “düşüncelerini serbestçe ifade etmeyi öğrenme” alt
boyutunda en yüksek ortalama değeri gözlenmiştir (25.44). Dünya hakkında öğrenme (24.94) ve iletişim kurmayı öğrenme
(24.33) alt boyutlarının ortalama değerleri öğrenmeyi öğrenme (22.12) ve fen hakkında öğrenme (21.07) alt boyutlarının
ortalama değerlerinden daha yüksektir. Sonuçlar tartışılmış ve öğretmen eğitimi için öneriler sunulmuştur</Özetçe>
<Anahtar>Yapılandırmacı Öğrenme Ortamı Ölçeği (YÖOÖ), yapılandırmacılık, öğretmen adayı</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ELEKTROLİZ VE PİL KONULARININ ÖĞRETİMİNDE PROBLEME DAYALI
ÖĞRENME YAKLAŞIMININ ETKİSİ</Başlık>
<Özetçe>Son yıllarda ülkemizde ve dünyada yapılan araştırmalar; düşünme becerisini, eleştirel düşünme becerisini,
problem çözme becerisini, öğrenme gereksinimlerini belirlemeyi, öğrenmeyi öğrenebilmeyi, bilgiyi işlevsel hale getirmeyi ve
ekip çalışmasını tetikleyen öğrenci merkezli öğrenme ortamlarının öğrenci başarılarını artırdığını göstermektedir. Öğrencinin
merkezde olduğu öğretim modellerinden biri de Probleme Dayalı Öğrenmedir(PDÖ). Bu çalışmada, Hacettepe Üniversitesi
Eğitim Fakültesi Fen Bilgisi öğrencilerinin Elektroliz ve Pil konusunu öğrenmelerine ve kimya dersine karşı tutumlarına
PDÖ yaklaşımının etkisi incelenmiştir. Araştırmada deneysel yöntem kullanılmıştır. Araştırmada Bilimsel İşlem Beceri Testi,
Elektrokimya Başarı Testi ve Kimya Tutum Ölçeği uygulanmıştır. PDÖ yaklaşımının uygulandığı deney grubu öğrencilerinin
kimya başarısı, geleneksel öğretim yöntemlerinin uygulandığı kontrol grubu öğrencilerinin kimya başarılarından daha yüksek
çıkmıştır. PDÖ yönteminin uygulandığı grubun kimyaya karşı tutum puanları, kontrol grubu öğrencilerinin tutum puanından
daha yüksek olduğu görülmüştür.</Özetçe>
<Anahtar>Elektroliz ve pil, kimya öğretimi, probleme dayalı öğrenme,</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>CİNSİYETİN VE ÖĞRENİM ALANLARININ HAZIRLIK ÖĞRENCİLERİNİN
YABANCI DİL ÖĞRENME STRATEJİSİ KULLANIMINA ETKİSİ</Başlık>
<Özetçe>Yabancı dil öğrenme stratejileri günümüzde önemle üstünde durulan bir konudur. Öğrenme stratejilerinin
kullanımı öğrenim sürecindeki öğrencilere büyük yarar sağlamakla birlikte, kişiden kişiye ve çeşitli faktörlere göre değişiklik
gösterebilir. Bu çalışmada, Hacettepe Üniversitesi’nin Hazırlık sınıflarında İngilizce, Almanca ve Fransızca öğrenen
öğrencilere strateji kullanım sıklıklarını ölçmek için bir anket uygulanmıştır. Elde edilen sonuçlar, öğrencilerin cinsiyetleri ve
öğrenim gördükleri alanların dillerle ilgili olup olmaması açısından değerlendirilmiştir. Her iki bakış açısından da kız
öğrencilerin erkek öğrencilere oranla yabancı dillerle ilgili bölümlere kayıtlı öğrencilerin ise diğer bölümlere kayıtlı
öğrencilerden daha fazla dil öğrenme stratejisi kullandıkları saptanmıştır. Çalışmanın sonunda, yabancı dil öğreten kişilerin,
gerekli gördükleri durumlarda, öğrencilerinin strateji kullanımlarını geliştirebilmeleri için çeşitli yöntemler sunulmuştur.</Özetçe>
<Anahtar>yabancı dil öğretimi / öğrenimi, bağımsız öğrenme, yabancı dil öğrenme stratejileri, kişisel
farklılıklar.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>KİMYASAL REAKSİYONLAR VE ENERJİ ÜNİTESİNİN ÖĞRENİLMESİNDE
ETKİN KAVRAMLAR</Başlık>
<Özetçe>Çalışmanın amacı, Kimyasal Reaksiyonlar ve Enerji ünitesinin temel kavramları ile bu ünitenin anlamlı
öğrenilmesine temel oluşturan alt kavramlar arasındaki ilişkiyi belirlemek ve öğrencilerin öğrenme başarılarındaki etkililiğini
araştırmaktır. Bu amaçla, ünite ve ilişkili önceki üniteler arasında kavram ilişkilendirmeleri yapılmıştır. Çalışma, rastgele
deney ve kontrol grubu olarak ayrılan elli iki 11. sınıf öğrencisiyle gerçekleştirilmiştir. Öğrencilerin, uygulanan kavram testi
sonuçları ve alanyazın incelemelerinden belirlenen önbilgi eksiklikleri ve kavram yanılgılarını giderme amacıyla yalnızca
deney grubuyla bir hazırlık dersi yapılmıştır. Hazırlık dersinin ardından, deney ve kontrol grupları aynı öğretmen tarafından
aynı öğretimi almışlardır. Başarı testi ve görüşme sonuçları; deney grubunun kontrol grubuna kıyasla daha yüksek puanlar
aldığını ve daha az sayıda kavram yanılgısına sahip olduğunu göstermiştir.</Özetçe>
<Anahtar>kimyasal reaksiyonlar ve enerji, kavramlar, kavram yanılgısı, öğrenme başarısı</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>SOSYAL ETKİLEŞİM ALANI ÖLÇEĞİNİN TÜRKÇEYE UYARLANMASI:
GEÇERLİK VE GÜVENİRLİK ÇALIŞMASI</Başlık>
<Özetçe>Araştırmanın amacı, Kreijns, Kirschner, Jochems ve Van Buuren (2004a) tarafından bilgisayar destekli
ortaklaşa öğrenme ortamlarında oluşan sosyal etkileşimin niteliğini belirlemek üzere geliştirilen Sosyal Etkileşim Alanı
Ölçeğini Türk dili ve kültürüne uyarlamaktır. Özgün ölçek İngilizcedir ve iki alt boyutta 20 önerme içermektedir. Araştırma
sürecinin başlangıcında, ölçek maddeleri her iki dilde yetkin yedi alan uzmanının görüşlerinden yararlanılarak Türkçeye
çevrilmiştir. Dilsel eşdeğerlik çalışmaları Başkent Üniversitesi Eğitim Fakültesi Bilgisayar ve Öğretim Teknolojileri Eğitimi
(BÖTE) bölümünde öğrenim görmekte olan ve iki dilde yetkin 29 öğrencinin katılımıyla gerçekleştirilmiştir. Geçerlik ve
güvenirlik çalışmaları Ankara, Marmara, Gazi ve Van Yüzüncü Yıl Üniversitelerinde öğrenim görmekte olan 158 BÖTE
bölümü öğrencisinden elde edilen verilerle gerçekleştirilmiştir. Araştırma sonuçlarına göre Sosyal Etkileşim Alanı Ölçeği
Türkçe Formu, özgün ölçeğe benzer biçimde iki alt boyut içermektedir. Bununla birlikte özgün ölçekte anlamlı yük değerleri
gösteren üç madde Türkçe ölçekte dışarıda kalmaktadır. Türkçe ölçeğin geneline ilişkin Cronbanch alfa iç tutarlık katsayısı
.87’dir.</Özetçe>
<Anahtar>bilgisayar destekli ortaklaşa öğrenme ortamı, BDOÖ, sosyal etkileşim alanı ölçeği</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İLKÖĞRETİM ÖĞRETMENLERİNİN HİZMETİÇİ EĞİTİME YÖNELİK ALGI VE
BEKLENTİLERİNİN İNCELENMESİ</Başlık>
<Özetçe>Bu araştırmanın amacı, ilköğretim öğretmenlerinin Milli Eğitim Bakanlığı tarafından düzenlenen hizmetiçi
eğitimler ile ilgili algı ve beklenti düzeylerini belirlemek ve bu algı ve beklenti düzeylerinin cinsiyet ve öğretmenlik
alanlarına göre farklılık gösterip – göstermediğini ortaya çıkarmaktır. Bu amaçla araştırmacı tarafından bir ölçme aracı
geliştirilerek kullanılmıştır. Araştırmaya, Denizli il merkezinde bulunan ilköğretim okullarından oransız küme örnekleme
yöntemi ile 10 ilköğretim okulu, bu okullardan da toplam 301 öğretmen örneklem olarak seçilmiştir. Elde edilen sonuçlara
göre, ilköğretim öğretmenlerinin katıldıkları hizmetiçi eğitimler ile ilgili algılarının olumlu olduğu, katılacakları hizmetiçi
eğitimler ile ilgili beklentilerinin ise yüksek olduğu belirlenmiştir. Araştırmaya katılan ilköğretim öğretmenlerinin
katıldıkları hizmetiçi eğitimler ile ilgili algıları arasında “erkek” öğretmenler ve “sınıf” öğretmenleri lehine anlamlı bir fark
belirlenmişken, katılacakları hizmetiçi eğitimler hakkında bütün öğretmenlerin benzer beklentilere sahip oldukları
belirlenmiştir.</Özetçe>
<Anahtar>öğretmen eğitimi, mesleki gelişim, hizmetiçi eğitim</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>GRUPLA PSİKOLOJİK DANIŞMANIN ÜNİVERSİTE ÖĞRENCİLERİNİN
OBSESİF KOMPULSİF BELİRTİ DÜZEYLERİ ÜZERİNE ETKİSİ</Başlık>
<Özetçe>Bu çalışmanın amacı, grupla psikolojik danışma uygulamasının üniversite öğrencilerinin ObsesifKompulsif belirti düzeyleri üzerine etkisini araştırmaktır. Araştırmanın deney ve kontrol gruplarında 18 öğrenci
bulunmaktadır. Bu araştırmada kontrol gruplu ön-test ve son-test modeli kullanılmıştır. Deney ve kontrol gruplarına
Maudsley Obsesif Kompulsif Soru Listesi ön test ve son test olarak uygulanmıştır. Deney ve kontrol gruplarının ön test ve
son test puan ortalamaları arasındaki farkın anlamlı olup olmadığını saptamak amacı ile Mann Withney U testi ve Wilcoxon
işaretli Sıralar testi kullanılmıştır. Bilişsel davranışçı yaklaşıma dayalı olarak yapılandırılan grupla psikolojik danışmanın
öğrencilerin Obsesif Kompulsif belirti düzeylerini azalttığı saptanmıştır. Grupla psikolojik danışma oturumlarına katılan
öğrencilerin, danışma oturumlarına katılmayan öğrencilere göre daha düşük obsesif-kompulsif belirti düzeyine sahip
oldukları görülmüştür. Ayrıca deney grubundaki öğrencilerin son-test puanları ön-test puanlarından anlamlı derecede düşük
bulunmuştur. Elde edilen bulgular literatür ışığında tartılmış ve önerilerde bulunulmuştur.</Özetçe>
<Anahtar>Obsesyon, Kompulsiyon, Bilişsel –davranışçı yaklaşım</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>OKUL ÖNCESİ EĞİTİMİ ÖĞRETMEN ADAYLARININ YARATICI DRAMA
YÖNTEMİNİ KULLANMAYA YÖNELİK ÖZYETERLİKLERİ</Başlık>
<Özetçe>Bu araştırmanın amacı, okulöncesi eğitimi öğretmen adaylarının yaratıcı drama yöntemini kullanmaya
yönelik özyeterlik düzeyleri ve bu düzeylerle çeşitli değişkenler arasındaki ilişkileri incelemektir. Araştırmanın örneklemini
oluşturan 2008-2009 öğretim yılında okul öncesi eğitimi öğretmenliği lisans programına devam eden drama dersi almış 2., 3.,
4. sınıftan 190 öğrenciye Yaratıcı Drama Yöntemini Kullanmaya Yönelik Özyerterlik Ölçeği uygulanmıştır. Ölçek uygulanan
öğretmen adayları içinden aşırı ve aykırı durum örneklemesi ile belirlenen toplam dört öğretmen adayı ile görüşmeler
gerçekleştirilmiştir. Analizler sonucunda okulöncesi eğitimi öğretmen adaylarının yaratıcı drama yöntemini kullanmaya
yönelik özyerterlik düzeylerinin iyi olduğu ve sınıf düzeyine, cinsiyete, ek atölye çalışmaları alıp-almama durumuna göre
yaratıcı drama yöntemini kullanmaya yönelik özyeterlik düzeylerinin anlamlı farklılıklar gösterdiği belirlenmiştir.
Araştırmaya katılan öğretmen adaylarının ifade ettikleri görüşlere dayalı olarak yaratıcı drama yöntemini kullanmaya yönelik
özyeterlik düzeyleri düşük ve yüksek öğretmen adaylarının arasında drama etkinliğini planlama ve uygulama kaynaklı bilgi
ve beceri yargılarında farklılıklar olduğu saptanmıştır.</Özetçe>
<Anahtar>yaratıcı drama yöntemi, özyeterlik, okul öncesi eğitimi öğretmen adayları</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>LİMİT KONUSUNUN BİLGİSAYAR ORTAMINDA GÖRSELLEŞTİRİLMESİ VE
FİZİK ÖĞRETMEN ADAYLARININ KONU HAKKINDAKİ GÖRÜŞLERİ</Başlık>
<Özetçe>Fizik konularının anlaşılmasında ve fizik problemlerinin çözülmesinde iyi bir matematik alt yapıya ihtiyaç
vardır. Bu nedenle ileri matematik konularına temel teşkil eden genel matematik dersi fizik öğrencileri için oldukça
önemlidir. Genel matematik konularından olan limit ise türev ve integral kavramlarının anlaşılmasında büyük rol oynar. Bu
çalışmada önce fizik öğretmen adaylarının limit konusundaki durumları ve kavram yanılgıları tespit edilmiş, genel matematik
dersinin içerik ve işleniş biçimi hakkındaki görüşleri alınmıştır. Limit konusundaki eksikliklerine yönelik sağdan–soldan
limit, sonsuza yakınsama gibi kavramların daha anlaşılır hale gelmesi için bilgisayar ortamında görselleştirmeler yapılmış ve
öğrencilerle birlikte bilgisayar ortamında çalışılmıştır. Çalışma sonucunda, hem limit konusunun kalıcı ve anlamlı
öğrenilmesi için hem de öğretmen adaylarının sahip oldukları kavram yanılgılarının ortadan kaldırılması için bilgisayar
ortamında gerçekleştirilen görselleştirmelerin faydalı olacağı önerilmektedir. Bir diğer öneri de elde edilen sonuçlar
doğrultusunda, genel matematik dersinin içerik olarak fizik öğretmen adaylarına daha uygun planlanmasıdır</Özetçe>
<Anahtar>fizik öğretmen adayları, genel matematik dersi, görselleştirme, limit ve kavram yanılgıları</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ORTAÖĞRETİM ÖĞRENCİLERİNİN CANLI TÜRLERİNİ KORUMA NEDENLERİ</Başlık>
<Özetçe>Bu araştırmada öğrencilerin canlı türlerini koruma nedenleri ve bunların sınıf düzeyine ve cinsiyete göre
farklılık gösterip göstermediği incelenmiştir. Sonuç olarak öğrencilerin canlı türlerini korumada en çok biyosferik nedenleri
önemsedikleri görülmüştür. Bunu sırasıyla estetik ve ekonomik nedenler izlemektedir. Cinsiyet ve sınıf düzeyi öğrencilerin
canlı türlerini koruma nedenlerine tek başına etki etmemekle birlikte, bu iki değişkenin ortak etkisi anlamlı bulunmuştur.
Buna göre 11. ve 12. sınıfa devam eden kız öğrenciler biyosferik nedenlere 9. ve 10. sınıfa devam eden kız öğrencilere göre
daha fazla önem vermektedir. Aynı zamanda 11. sınıfta kız öğrenciler biyosferik nedenlere erkek öğrencilere göre daha fazla
önem vermektedir. Canlı türlerini korumaya ilişkin ekonomik ve estetik nedenlerde ise cinsiyete ve sınıf düzeyine göre
anlamlı farklılık bulunmamıştır</Özetçe>
<Anahtar>canlı türlerini koruma nedenleri, cinsiyet, sınıf düzeyi</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>BİLİŞSEL STİLLERE GÖRE BİLİŞSEL SENARYO YAZMA VE KAVRAM
KULLANMA BECERİLERİ</Başlık>
<Özetçe>Bu çalışmanın amacı bilişsel senaryo temelli öğrenmenin, farklı bilişsel stillere sahip öğretmen adaylarının
senaryo yazma ve kavram kullanma becerilerine etkisini incelemektir. Araştırma tek gurup öntest-sontest deneysel modele
göre tasarlanmıştır. Çalışma grubu 2008-2009 eğitim-öğretim yılında Muğla Üniversitesi, Eğitim Fakültesi, Okul Öncesi
Öğretmenliği ve Resim-iş Eğitiminde öğrenim gören 52 öğrenciden oluşmaktadır. Bu araştırmada iki tür veri toplama aracı
kullanılmıştır. Öğrencilerin bilişsel stillerini (alan bağımlı/alan bağımsız) belirlemek amacıyla “Saklı Şekiller Grup Testi
(The Group Embedded Figures Test –GEFT)” ile bilişsel senaryo yazma becerilerini ölçmek amacıyla uzaktan eğitim
konusunu içeren bilişsel senaryo metinleri kullanılmıştır. Sonuçlara göre alan bağımsız bilişsel stile sahip olan öğrenciler
lehine bilişsel senaryo oluşturma ve kavram kullanma durumları arasında anlamlı bir farklılaşma bulunmuştur</Özetçe>
<Anahtar>Bilişsel stil, bilişsel senaryo, kavram kullanma</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>TÜRK İŞ DÜNYASININ YABANCI DİL TALEBİ</Başlık>
<Özetçe>İş dünyasının giderek küreselleşmesi, şirketlerin hizmet ya da ticari malı pazarlayabilmek ve
satabilmek için müşterileriyle iletişimi zorunlu hale getirmiştir. Küresel pazar talep ve ürün çeşitliliğini artırırken iletişim
stratejileri geliştirmek zorunda kalmaktadır. İşe başvuran adaylardan yabancı dil bilgisi yönünde beklentiler bu nedenle
artmıştır. Son yıllarda şirketler iş arayanlara stajlar ve kariyer günleri ile ulaşabilmektedir, ancak eskiden olduğu gibi
gazetelerde ve özellikle günümüzde internet sitelerinde yayınlanan ilanlar eleman temininde halen oldukça etkili
olmaktadır. Bu çalışmada da, Türkiye'nin en büyük aday veritabanına sahip İnsan Kaynakları sitesi “kariyer.net” web
sitesine 04.10.2010 ve 13.10.2010 tarihleri arasında verilen iş ilanları değerlendirilmiştir. En çok iş ilanı veren 15 sektör
ve her sektörden 200, toplamda 3000 ilan adaylarda aranan yabancı diller açısından incelenmiştir. Taranan ilanlarda bazı
sektörlerin yabancı dil olarak İngilizcenin yanı sıra başka yabancı dilleri de bilen elemanlar aradıkları saptanmıştır.</Özetçe>
<Anahtar>iş dünyası, çok dillilik, İngilizce</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ÖĞRETMEN ADAYLARININ SESBİLGİSEL FARKINDALIKLARINA YÖNELİK
BİR ÇALIŞMA</Başlık>
<Özetçe>Bu araştırmanın amacı; öğretmen adaylarının sesbilgisel farkındalığa ilişkin görüşlerinin üniversitelerine,
sınıflarına ve cinsiyetlerine göre bir farklılık oluşturup oluşturmadığını, öğretmen adaylarının sesbilgisel farkındalığa ilişkin
görüşleri ile genel not ortalamaları ve yaşları arasında bir ilişkinin olup olmadığını incelemektir. Araştırmacı tarafından 18
maddelik bir anket geliştirilmiş ve veriler toplam 549 öğretmen adayından toplanmıştır. Sonuç olarak, öğretmen adaylarının
sesbilgisel fakındalıklarına ilişkin görüşlerinin üniversiteleri, sınıf düzeyleri ve cinsiyetlerine göre farklılaşıp farklılaşmadığı
incelenmiştir. Anlamlılık düzeyleri sırasıyla p=.001, p=.037 ve p=.000 olarak bulunmuştur. Ayrıca, kızların sesbilgisel
farkındalık düzeyleri erkeklerinkinden daha yüksek olarak bulunmuştur. Öğretmen adaylarının sesbilgisel farkındalığa ilişkin
görüşleri ve genel not ortalamaları arasında düşük bir ilişki (r=0,14; p.05)bulunmuşken, öğretmen adaylarının sesbilgisel
farkındalığa ilişkin görüşleri ile yaşları arasında bir ilişki bulunmamıştır.</Özetçe>
<Anahtar>Sesbilgisel farkındalık, İşitme engelliler, Öğretmen adayları</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>AİLELERİN ÇOCUKLARIYLA OKUMA ÖRÜNTÜLERİNİN İNCELENMESİ:
İÇEM ÖRNEĞİ</Başlık>
<Özetçe>Aileler, çocuklarının okuryazarlıklarının geliştirilmesinde önemli bir rol oynamaktadır. Bu durum
çalışmasında işitme engelli çocukların aileleri ile olan okuma örüntüleri incelenmeye çalışılmıştır. Bu bağlamda, çalışmada
ailelerin çocukları ile evdeki okuma örüntülerinin neler olduğu ve çocukların ev okuma örüntülerindeki tercihleri nedenleri
ile birlikte irdelenmiştir. Veriler, İÇEM olarak bilinen Anadolu Üniversitesi’ne bağlı “Engelli Çocuklar Eğitim Araştırma ve
Uygulama Merkezi” nde öğrenim gören çocukların velilerinden oluşan 64 katılımcıdan toplanmıştır. Bu okul Türkiye’deki
çocuklara yönelik bu bağlamdaki tek okul niteliği taşımaktadır. Veri toplama araçları olarak anket ve görüşme kullanılmıştır.
Bulgular, aile katılımının daha formal bir düzeyde gerçekleşmesi gerektiğine işaret etmekte, bu bulgulara yönelik tartışma ve
önerilere de yer verilmektedir</Özetçe>
<Anahtar> Okuma, aile katılımı, işitme engelli çocuklar</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>EĞİTİM DENETÇİLERİNİN İLETİŞİM BECERİLERİ</Başlık>
<Özetçe>Bu araştırmada, eğitim denetçilerinin iletişim becerilerine ilişkin görüş ve beklentileri incelenmiştir.
Araştırmanın evrenini 2009-2010 eğitim-öğretim yılında Ankara ili Yenimahalle ilçesinde görev yapan 3906 öğretmen
oluşturmaktadır. Bu evreni temsil eden 357 öğretmen örnekleme alınmıştır. Araştırmada veri toplama aracı olarak
Özgözgü (2008) tarafından geliştirilen “Denetmenlerin İletişim Becerileri Ölçeği” kullanılmıştır. Verilerin
çözümlenmesinde, aritmetik ortalama, standart sapma, t-testi kullanılmıştır. Araştırmanın sonucunda, öğretmenlerin,
eğitim denetçilerinin iletişim becerilerine yönelik görüşlerinin “Ara Sıra” düzeyinde, beklentilerinin ise “Her
Zaman” düzeyinde olduğu, eğitim denetçilerinin iletişim becerilerine yönelik görüşleri ile beklentileri arasında
da anlamlı farklılığın olduğu görülmüştür.</Özetçe>
<Anahtar>eğitim yönetimi, eğitim denetimi, denetim, iletişim, eğitim denetçisi</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İŞBİRLİKLİ ÖĞRETİM YÖNTEMİ DESTEKLİ ÇOKLU ZEKÂ KURAMININ
COĞRAFYA KONULARININ ÖĞRETİMİNDE BAŞARIYA ETKİSİ</Başlık>
<Özetçe>Araştırmanın amacı, işbirlikli yöntem destekli çoklu zekâ kuramının geleneksel öğretim yönteminden farkını
tespit etmek, bunun erişiye etkisini ortaya koymaktır. Uygulama çalışması 2005–2006 eğitim öğretim yılının II. döneminde
Çanakkale ili Merkez ilçedeki Vali Fahrettin Akkutlu İlköğretim Okulunda yapılmıştır. Bu okulda 6. sınıf düzeyinde eğitim
öğretim gören 60 öğrenciden 6-A şubesindeki 32 kişi deney grubunu; 6-B şubesindeki 28 kişi ise kontrol grubunu
oluşturmuştur. Çalışma sonucunda deney grubu öğrencilerinin öntest puan ortalaması 21.81 ± 3.30 iken, sontest puan
ortalaması 32.00 ± 4.60 olarak bulunmuştur. Kontrol grubu öğrencilerin ise, öntest puan ortalaması 21.78 ± 4.58 iken, sontest
puan ortalaması 24.03 ± 6.08 olarak bulunmuştur. İki grubun sontest puan ortalamaları arasında yapılan analizde bu farkın
deney grubu lehine ileri düzeyde anlamlı olduğu saptanmıştır (p 0.01).Grupların kalıcılık testi ortalaması ise, deney
grubundaki öğrenciler için 32.87 ± 4.47, kontrol grubundaki öğrenciler için 24.82 ± 4.51 olarak bulunmuştur. Yapılan
istatistiksel değerlendirme bu farkın deney grubu lehine ileri düzeyde anlamlı olduğunu göstermiştir (p 0.01).</Özetçe>
<Anahtar>Coğrafya, İşbirlikli Öğrenme, Çoklu zekâ kuramı, istatistik</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ÖĞRETMENLERİN MARUZ KALDIKLARI PSİKOLOJİK ŞİDDETE İLİŞKİN BİR
MODELİN SINANMASI</Başlık>
<Özetçe>Bu çalışmada, öğretmenlere yönelik olarak sergilenen psikolojik şiddetin, onların stres, tükenmişlik, iş
doyumu ve yaşam doyumu düzeyleri üzerindeki etkisinin tespit edilmesi amaçlanmaktadır. Araştırmanın çalışma evrenini,
Elazığ il merkezinde 2008–2009 güz döneminde çalışmakta olan ilköğretim öğretmenleri oluşturmaktadır. Anketler, bu
çalışma evreninden seçkisiz olarak seçilmiş olan 300 kişilik örneklem grubuna uygulanmış ve bu anketlerden 237 tanesi
geçerli sayılarak analize dâhil edilmiştir. LISREL 8.51 versiyonu kullanılarak bir yapısal eşitlik modeli geliştirilmiştir. Bu
modele göre psikolojik şiddet, stres ve tükenmişliği pozitif şekilde, iş ve yaşam doyumunu ise negatif şekilde etkilemektedir.
Psikolojik şiddet; stresin kısmi aracılık etkisiyle tükenmişliği, stres ve tükenmişliğin kısmi aracılık etkileriyle iş doyumunu ve
son olarak da stres, tükenmişlik ve iş doyumunun kısmi aracılık etkileriyle yaşam doyumunu etkilemektedir.</Özetçe>
<Anahtar>Psikolojik şiddet, stres, tükenmişlik, iş doyumu, yaşam doyumu, yapısal eşitlik modellemesi</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>LİSE ÖĞRENCİLERİNİN MOTİVASYON VE ÖĞRENME STRATEJİLERİNİN
DEMOGRAFİK DEĞİŞKENLERE GÖRE İNCELENMESİ</Başlık>
<Özetçe>Bugünün eğitim sistemleri olabildiğince hiçbir çocuğu geride bırakmama çabasındadırlar. Ayrıca, eğitim
sistemleri tarihin diğer bütün zamanlarına kıyasla, bugün çok daha etkili olma çabasındadırlar. Eğitim girdi ve süreçlerine
ilişkin bilimsel araştırmalar bu çabanın etkili olması yönünde ışık tutacaktır. Öğrencilerin motivasyon ve öğrenme stratejileri
en önemli girdilerden bir tanesidir. Bu nedenle, bu araştırmanın amacı, lise öğrencilerinin matematik dersine ilişkin
güdülenme ve öğrenme stratejileri puanlarını bir grup değişkene göre incelemek olarak belirlenmiştir. Araştırmaya Ankara
ilindeki bir Anadolu Lisesinden 318 gönüllü öğrenci katılmıştır. Veri toplamada Güdülenme ve Öğrenme Stratejileri Ölçeği
ile Demografik Bilgi Formu kullanılmıştır. Veri analizi için MANOVA ve ANOVA teknikleri kullanılmıştır. Güdülenme alt
ölçeği puanlarının sadece sınıf düzeyine göre farklılaştığı; bu puanların cinsiyete, anne ve baba eğitim düzeyine göre manidar
bir farklılık göstermediği bulunmuştur.Öğrenme stratejileri alt ölçeği puanlarının hem cinsiyete hem de sınıf düzeyine göre
farklılaştığı; bu puanların anne ve baba eğitim düzeyine göre manidar bir farklılık göstermediği bulunmuştur. Araştırmanın
sonuçları, sınırlılıkları, eğitim ve psikolojik danışma ve rehberlik alanları için doğurguları tartışılmıştır</Özetçe>
<Anahtar>Güdülenme, öğrenme stratejileri, lise öğrencileri, matematik eğitimi.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>BİYOLOJİ ÖĞRETMEN ADAYLARININ EVRİM ÖĞRETİMİ NİYETLERİ</Başlık>
<Özetçe>Biyoloji öğretmen adaylarının evrim öğretimi niyetleri ve niyetlerini etkileyen faktörler, davranışı açıklayan
sosyopsikolojik bir kuram olan Planlanmış Davranış Teorisi (Ajzen, 2005) çerçevesinde incelenmiştir. Çalışma, 19 Türk ve
18 Alman biyoloji öğretmen adayı ile gerçekleştirilmiştir. Yarı yapılandırılmış görüşmeler yapılmış, sonuçlar nitel içerik
analizi yöntemi ile değerlendirilmiştir. Türk öğretmen adaylarının evrim öğretimi niyetlerinin tutumlarının ve algılanan
davranış kontrollerinin etkisinde olduğu; algılanan davranış kontrollerinin düşük olmasının evrim öğretimlerini zorlaştıracağı,
fakat olumlu tutumları nedeniyle bu zorluklara rağmen konuyu işlemeye çalışacakları belirlenmiştir. Alman öğretmen
adaylarının evrim öğretimi niyetlerinin ise tutumlarının ve öznel normlarının etkisiyle şekillendiği; olumlu tutum ve öznel
norma sahip olmaları nedeniyle de büyük ölçüde evrim konusunu işleme niyetinde oldukları belirlenmiştir.</Özetçe>
<Anahtar>evrim öğretimi, planlanmış davranış teorisi, nitel içerik analizi, biyoloji öğretmen adayları,
kültürler arası çalışma</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>KİMYA KONULARININ GÜNLÜK YAŞAM KONSEPTİ ÇERÇEVESİNDE
DEĞERLENDİRİLMESİ</Başlık>
<Özetçe>Bu çalışmanın amacı, ortaöğretim 9. sınıf öğrencilerinin, Kimyasal Değişimler Ünitesi ile ilgili temel kimya
bilgilerinin, günlük yaşam kimyası konulu 5E modeline göre tasarlanmış alternatif etkinliklerle değerlendirilmesi ve bu
etkinliklerin, öğrencilerin kimya dersine yönelik motivasyonlarına, günlük yaşam kimyasına yönelik tutumlarına ve kimya
başarılarına etkisini incelemektir. Araştırmanın uygulama grubunu Anadolu, Genel ve Meslek Lisesinde öğrenim gören
toplam 145 öğrenci oluşturmuştur. Sonuç olarak, ortaöğretim 9. sınıf öğrencilerinin Kimyasal Değişimler Ünitesi’nde yer
alan konularla ilgili temel kimya bilgilerini kullanma ve günlük yaşamlarıyla ilişkilendirme becerilerine, günlük yaşam
kimyası konulu 5E modeline göre tasarlanan alternatif etkinliklerin önemli katkılarının olduğu ortaya çıkmıştır. Kimya dersi
günlük yaşamla bağdaştırıldığında, öğrencilerin günlük yaşam kimyasına yönelik tutumlarında olumlu yönde artış ve
beraberinde kimya dersine yönelik motivasyonlarında da gelişmeler gözlenmiştir. Ayrıca Başarı Testi ve Yapılandırılmış
Gridlerden elde edilen diğer bulgular, günlük yaşam kimyası konulu etkinliklerin, öğrencilerin Kimyasal Değişimler
Ünitesi’ndeki başarılarını da arttırdığını göstermiştir.</Özetçe>
<Anahtar>Günlük yaşam temelli öğrenme, 5E modeli, kimya dersine yönelik motivasyon, günlük yaşam
kimyasına yönelik tutum.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İLKÖĞRETİM ÖĞRENCİLERİNİN DOĞRUYA GÖRE SİMETRİ BİLGİLERİ</Başlık>
<Özetçe>Simetri kavramı matematik eğitiminin hemen her düzeyinde önemli bir yere sahip, anahtar kavramlardan
biridir. Simetri kavramının yanlış gelişmesi ya da gelişememesi öğrencilerin matematiksel kavramları kazanmalarından
rutin/rutin olmayan problem çözümlerine kadar pek çok konudaki öğrenme deneyimlerini etkilemektedir. Simetri kavramında
ise doğruya göre simetri temeldir. Dolayısıyla öğrencilerin doğruya göre simetri ile ilgili deneyimleri önemlidir. Bu
araştırmada ilköğretim sekizinci sınıf öğrencilerinin doğruya göre simetri alma ile ilgili bilgilerinin ortaya çıkarılması
amaçlanmıştır. Bu amaç doğrultusunda Eskişehir il merkezindeki dört farklı okuldaki toplam 147 öğrenciye onbir sorudan
oluşan açık uçlu bir test uygulanmıştır. Verilerin analizi sonucunda ilköğretim öğrencilerinin şeklin simetri doğrusu ile
kesişmediği durumlarda verilen şeklin dikey ve yatay doğruya göre simetriğinin belirlenmesinde başarılı oldukları, ancak
diğer tüm durumlarda çeşitli kavramsal hatalar yaptıkları görülmüştür.</Özetçe>
<Anahtar>matematik eğitimi, doğruya göre simetri, ilköğretim.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>ÇEVRİMİÇİ ÖĞRENENLERİN ÖĞRENME BİÇİMİ VE ÖĞRENME STRATEJİLERİ
ARASINDAKİ İLİŞKİ</Başlık>
<Özetçe>Bu çalışmanın amacı, çevrimiçi öğrenme çevrelerindeki öğrencilerin, öğrenme biçimleri ve öğrenme
stratejileri arasında bir ilişkinin olup olmadığını belirlemektir. Bu amaç doğrultusunda öğrencilerin öğrenme biçimleri Kolb
Öğrenme Biçimleri Envanterinin 3.1. sürümü kullanılarak, öğrenme stratejileri ise araştırmacının geliştirdiği öğrenme
stratejileri ölçeği kullanılarak belirlenmiştir. Elde edilen veriler betimsel istatistikler, Bağımsız Örneklem t-Testi, Tek
Faktörlü Varyans Analizi, Eta ve Pearson Korelasyon Katsayısı analizleri kullanılarak değerlendirilmiştir. Araştırma
sonucunda elde edilen bulgular doğrultusunda, öğrenme stratejilerinin kullanımı ile öğrenme biçimleri arasında herhangi bir
ilişki bulunmamıştır. Çevrimiçi öğrenenlerin öğrenme stratejilerini yeterli düzeyde kullandıkları belirlenmiştir.</Özetçe>
<Anahtar>Çevrimiçi Öğrenme, Uzaktan Eğitim, Öğrenme Biçimi, Öğrenme Stratejileri</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>NESNESEL - UZAMSAL İMGELEME ve SÖZEL BİLİŞSEL STİL ÖLÇEĞİ’NİN
TÜRKÇE’YE UYARLANMA ÇALIŞMASI</Başlık>
<Özetçe>Bu araştırmada, Nesnesel - Uzamsal - Sözel Bilişsel Stil Modeli (Kozhevnikov, Kosslyn and Shephard,
2005) temel alınarak Blazhenkova, Kozhevnikov (2009) tarafından geliştirilmiş Nesnesel - Uzamsal İmgeleme ve Sözel
Bilişsel Stil Ölçeği’nin (NUS Bilişsel Stil Ölçeği) Türkçe’ye uyarlanması amaçlanmıştır. Bu kapsamda dilsel eşdeğerlik,
geçerlik ve güvenirlik çalışmaları yapılmıştır. Araştırma, Hacettepe Üniversitesi’nin çeşitli fakültelerinden yedi bölümün 1.
ve 3. sınıflarında öğrenim gören 450 üniversite öğrencisi ile yürütülmüştür. NUS Bilişsel Stil Ölçeği, nesnesel - uzamsal
imgeleme ve sözel olmak üzere üç boyutlu olup, 45 maddeden oluşmaktadır. Kapsam geçerliği için alan uzmanlarının görüşü
alınmıştır. Yapı geçerliği için ise üç model sırasıyla denenerek doğrulayıcı faktör analizi yapılmış, en iyi uyum değerlerini
“ilişkili üç faktörlü” modelin verdiği görülmüştür. Yapılan modifikasyonlar sonucunda [ 2
?
(853, n=450)= 2388.32, p 0.000,
RMSEA=0.063, GFI= 0.80, CFI= 0.91, NNFI= 0.091] model mükemmel uyum göstermiştir. Ölçeğin güvenirlik analizi için
Cronbach Alpha katsayısı .829 olarak belirlenmiştir.</Özetçe>
<Anahtar> Görsel Bilişsel Stil Ölçeği, dilsel eşdeğerlik, geçerlik, güvenirlik</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ÖĞRETMEN ADAYLARININ KİŞİLİK ÖZELLİKLERİ VE DUYGUSAL ZEKA
DÜZEYLERİNİN STRESLE BAŞA ÇIKMALARINA ETKİLERİ</Başlık>
<Özetçe>Bu araştırma, yaşamdaki değişen değerlere ayak uydurabilme ve temel değerleri koruyabilme çabasına sahip,
toplumda baskın bir rol oynayacak öğretmen adaylarının stresle başa çıkabilme tarzları üzerine kimlik özellikleri ve duygusal
zeka düzeylerinin etkisini ortaya çıkarmak amacıyla yapılmıştır. Çalışmada, 300 öğretmen adayına kimlik özelliklerini ortaya
çıkarmak amacıyla Serafini ve arkadaşları (2006) tarafından hazırlanan ve Türkçe uyarlaması Demir (2011) tarafından
yapılan Kimlik İşlevleri Ölçeği; duygusal zeka düzeylerini belirlemek için orijinali Schutte ve arkadaşları (1998) tarafından
geliştirilmiş, Austin ve arkadaşları (2004) tarafından modifiye edilmiş versiyonu, Göçet (2006) tarafından Türkçe’ye çevrilen
Duygusal Zeka Ölçeği kullanılmıştır. Çalışmada kullanılan son ölçme aracı, Özbay (1993) tarafından geliştirilen ve Özbay
-Şahin (1997) tarafından Türkçe uyarlaması yapılan Stresle Başa Çıkma Tutumları Envanteri’dir. Çalışma sonucunda,
öğretmen adaylarının kimlik özellikleri ve duygusal zeka düzeyleri ile stresle başa çıkma tarzları tüm boyutları ile incelenmiş
ve yorumlanmıştır</Özetçe>
<Anahtar>kimlik işlevleri, duygusal zeka, stresle başa çıkma stratejileri, öğretmen adayları</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>AĞIZ FARKINDALIĞI EĞİTİMİNİN TÜRKÇE ÖĞRETMEN ADAYLARININ ANADOLU
AĞIZLARINA YÖNELİK TUTUMLARINA ETKİSİ</Başlık>
<Özetçe>Bu araştırmanın amacı, ağız farkındalığı eğitiminin Türkçe öğretmen adaylarının “Anadolu ağızlarına
yönelik tutumları”na etkisini ortaya koymaktır. Bu temel amaç doğrultusunda çalışmada araştırmada öntest-sontest kontrol
gruplu deneysel desen kullanılmıştır. Çalışmada deney grubuna haftada iki saat olmak üzere 14 hafta boyunca ağız
farkındalığı eğitimi uygulanmıştır. Kontrol grubunda ise herhangi bir uygulama yapılmamıştır. Deney (N= 21) ve kontrol
(N= 19) gruplarındaki öğrencilere ağızların eğitimdeki yeri ve işlevi”, “ağız kullanıcılarına yönelik tutum” “ağız kullanımına
yönelik duygusal değer”, “ağızların statüsüne yönelik tutum” alt ölçeklerinden oluşan Anadolu Ağızlarına Yönelik Tutum
Ölçeği (AAYTÖ) öntest ve sontest olarak uygulanmıştır. Çalışmada AAYTÖ ve ağızların eğitimdeki yeri ve işlevi”, “ağız
kullanıcılarına yönelik tutum” “ağız kullanımına yönelik duygusal değer”, “ağızların statüsüne yönelik tutum” alt
ölçeklerinde deney grubu lehine sonuçlar ortaya çıkmıştır.</Özetçe>
<Anahtar>ağız farkındalığı, dil farkındalığı, öğretmen adayı, dilsel tutum.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>OKUL MÜDÜRLERİNİN ÇOK KÜLTÜRLÜLÜĞE İLİŞKİN TUTUMLARI</Başlık>
<Özetçe>Bu araştırmanın amacı, okul müdürlerinin çok kültürlülüğe ilişkin tutum düzeylerini belirlemektir. Betimsel
tarama modelindeki araştırmanın verileri, çok kültürlülük tutum ölçeği ile toplanmıştır. Araştırmanın çalışma grubunu, 2009–
2010 eğitim-öğretim yılında Kocaeli İlindeki kamuya ait okullara kadrolu olarak ilk defa atanan okul müdürleri (203 müdür)
oluşturmaktadır. Araştırma sonucunda genel olarak okul müdürlerinin çok kültürlülüğe ilişkin olumlu tutuma sahip oldukları
bulunmuştur. Okul müdürleri, çok kültürlülüğün alt boyutlarından bilgi ve davranıştan ziyade ilgi boyutuna daha yüksek
tutuma sahiplerdir. Cinsiyet ve yaş müdürlerin çok kültürlülüğe ilişkin tutumlarında anlamlı fark yaratmazken, kıdem çok
kültürlülüğe ilişkin tutumda anlamlı fark yaratmıştır. Kıdem arttıkça çok kültürlülüğe ilişkin tutumda düşme gözlenmiştir.
Araştırmanın bir diğer bulgusu da okul müdürlerinin çok kültürlülüğe ilişkin bileşenlerden bazıları ile oldukça yüksek
düzeyde ilgilenip, bazıları ile ise orta düzeyde ilgilenmeleridir. Okul müdürlerine özelikle orta düzeyde ilgilendikleri
konularda çok kültürlülükle ilgi hizmet içi eğitim ve duyarlılık eğitimi verilmesi, okuldaki farklılıkları daha etkili
yönetmesine yardımcı olacaktır.</Özetçe>
<Anahtar>Çok kültürlülük, çok kültürlü toplum, çok kültürlü tutum, farklılıklar yönetimi, okul müdürü.</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>OKUL YAŞAMININ DEĞERLENDİRİLMESİ: OKUL YAŞAM KALİTESİ
ÖLÇEĞİ’NİN GÜVENİRLİK VE GEÇERLİĞİ</Başlık>
<Özetçe>Bu araştırmanın temel amacı, Sarı (2007) tarafından geliştirilen Okul Yaşam Kalitesi Ölçeği’nin (OYKÖ)
güvenirlik ve geçerliğini yeniden sınamaktır. Adana ili merkez ilçelerindeki (Seyhan ve Yüreğir) ilköğretim okulları
arasından belirlenen altı ilköğretim okulunda, 4. – 7. sınıf düzeylerinde gerçekleştirilen çalışmaya, toplam 578 öğrenci
katılmıştır. Ölçeğin yapı geçerliği için açımlayıcı ve doğrulayıcı faktör analizleri yapılmıştır. Güvenirlik çalışmaları
kapsamında ise maddelerin iç tutarlık (Cronbach Alpha) katsayıları incelenmiştir. Faktör analizleri sonucunda
“Öğretmenler”, “Öğrenciler”, “Okula yönelik duygular”, “Okul yönetimi” ve “Statü” alt boyutlarından oluşan toplam 35
maddelik bir ölçme aracı elde edilmiştir. Daha önceki yapıda yer alan “Sosyal etkinlikler” boyutu bu yapıda yer almamıştır.
Toplam varyansın %46.92’sini açıklayan bu beş boyuta ilişkin Cronbach Alpha iç tutarlılık katsayıları sırasıyla . 83, .80, .82,
.77 ve .69’dur. Yapılan doğrulayıcı faktör analizi sonucunda incelenen uyum belirteçleri de modelin verilere iyi uyum
göstermesi bakımından tatminkar sonuçlar vermiştir [?
2
=2003.03 (sd=547, p .001), (?
2
/sd=3.66, RMSEA=0.068, NNFI =
0.94, CFI = 0.95 ve GFI=0.83]</Özetçe>
<Anahtar>okul yaşam kalitesi, okul yaşam kalitesi ölçeği, güvenirlik, geçerlik</Anahtar>
<Kaynak>Hacettepe Üniversitesi Eğitim Fakültesi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Ergenlerin Dahil Oldukları Zorbalık Statülerine Göre Okul Sosyal İklimi ve Genellenmiş Akran Algıları</Başlık>
<Özetçe>Bu araştırmanın amacı ergenlerin dahil oldukları zorbalık statülerine göre okul iklimini ve akranlarını algılama bakımından bir farklılaşma olup olmadığını incelemek ve Okul Sosyal İklimi Ölçeği ve Genellenmiş Akran Algısı Ölçeğinin Türkiye örneklemi için geçerlik ve güvenirlik çalışmasını yapmaktır. Bu amacı gerçekleştirmek için Türkiye'nin altı farklı ilinde ilköğretim ikinci kademe ve lise öğrencilerinden veri toplanmıştır. Araştırmanın örneklemi, 612'si erkek 651'i kız olmak üzere toplam 1263 ergenden oluşmaktadır ve örneklemi oluşturan ergenlerin yaş ortalaması 14.92'dir (S=2.07). Ölçeklerin Türkiye örneklemine uyarlanması ile ilgili sonuçlar her iki ölçeğin de geçerlik ve güvenirlik düzeylerinin kabul edilebilir sınırlar içerisinde olduğunu göstermektedir. Araştırmadan elde edilen bulgular, hem okul ortamında hem de sanal ortamda zorbalığa karışmayanların okulu ve öğretmenlerini zorba ve zorba-kurbanlardan daha olumlu algıladıklarını göstermektedir. Bunun yanı sıra sanal ortamda zorbalığa hedef olanlar zorbalara göre öğretmenlerini daha olumlu değerlendirmektedir. Okuldaki diğer öğrencileri her iki ortamda da zorbalığa dahil olmayan ergenler zorbalara göre daha olumlu değerlendirmektedir. Ayrıca her iki ortamda zorbalığa dahil olmayan ve zorba statüsündeki ergenlerin zorba-kurbanlara göre; okul ortamında zorbalığa karışmayan ve zorbaların da kurbanlara göre akranlarını daha olumlu algıladığı görülmüştür. Özetle, zorbalık statülerine göre okula ve akranlara dair algılarda bir farklılaşma olduğu, geleneksel ve sanal zorbalık statüleri için birbirine benzer örüntülerin ortaya çıktığı görülmüştür.</Özetçe>
<Anahtar>Geleneksel Zorbalık, Sanal Zorbalık, Zorbalık Statüleri, Okul Sosyal İklimi, Genellenmiş Akran Algısı.</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Dinleme Becerisi Ölçeği'nin Yeniden İncelenmesi: Psikolojik Danışma ve Rehberlik Öğrencilerinin Dinleme Becerilerinin Çeşitli Değişkenlere Göre Karşılaştırılması</Başlık>
<Özetçe>Bu araştırmanın iki temel amacı bulunmaktadır: Dinleme Becerisi Ölçeği'ni yeniden incelemek, psikolojik danışma ve rehberlik öğrencilerinin dinleme becerisi düzeylerini, dinleme becerisini içeren dersleri alıp almama durumlarına ve cinsiyet değişkenine göre karşılaştırmaktır. Bu amaçlar doğrultusunda öncelikle 371 üniversite öğrencisinden elde edilen veriler, açımlayıcı ve doğrulayıcı faktör analizine tabi tutulmuştur. Ayrıca ölçeğin madde toplam puan korelasyonlarına bakılmış ve alt ve üst % 27'lik puan grupları t testi ile karşılaştırılmıştır. Ölçeğin güvenirliği için Cronbach Alfa güvenirliği hesaplanmıştır. Araştırmanın ikinci amacı doğrultusunda kolay ulaşılabilir örnekleme modeli ile çeşitli üniversitelerin psikolojik danışma ve lisans programında okuyan 528 öğrenciye ulaşılmıştır. Verilerin analizinde iki faktörlü varyans analizi kullanılmıştır. Psikolojik danışma ve rehberlik öğrencilerinin dinleme becerilerinin bu beceriyi içeren dersleri alıp almama durumlarına göre farklılaşmadığı, cinsiyet değişkenine göre ise anlamlı bir farklılık gösterdiği bulunmuştur.</Özetçe>
<Anahtar>Dinleme Becerisi, İletişim, Psikolojik Danışma Becerileri, Psikolojik Danışman Eğitimi </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üniversite Öğrencilerinde Yalnızlık: Cinsiyet Rolleri ve Bağlanma Stillerinin Yalnızlığı Yordama Güçleri</Başlık>
<Özetçe>Bu araştırmada üniversite öğrencilerinin yalnızlık düzeyleri üzerinde toplumsal cinsiyet rolleri ve bağlanma stillerinin yordama güçleri incelenmiştir. Çalışma grubuna, Gazi Üniversitesinde okuyan 114 kız ve 74 erkek, toplam 188 öğrencisi katılmıştır. Araştırmada veri toplama araçları olarak UCLA Yalnızlık Ölçeği, Bem Cinsiyet Rolleri Envanteri ve İlişki Ölçekleri Anketi kullanılmıştır. Araştırmada ele alınan sorulara yanıt bulmak için t-testi, pearson momentler çarpımı korelasyonu ve hiyerarşik çoklu regresyon analizi yapılmıştır. Sonuçlar yalnızlığın cinsiyete göre farklılaşmadığını göstermiştir. Tüm katılımcılar üzerinde gerçekleştirilen hiyerarşik çoklu regresyon analizi sonucuna göre yalnızlık, korkulu bağlanma, güvenli bağlanma ve erkeksilik cinsiyet rolü tarafından anlamlı olarak yordanmıştır. Ayrıca, kadınların yanıtları üzerinde yapılan aşamalı regresyon analizinde yalnızlığın güvenli ve korkulu bağlanma tarafından, erkeklerin yanıtları üzerinde yapılan analizde ise yalnızlığın erkeksilik cinsiyet rolü ve korkulu bağlanma tarafından yordandığı görülmüştür. Kadınsı cinsiyet rolünün yalnızlık üzerindeki yordayıcı rolü her üç analizde de anlamlı bulunmamıştır.</Özetçe>
<Anahtar>Yalnızlık, Cinsiyet, Cinsiyet Rolleri, Bağlanma Stilleri</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Ergenlerin Benlik Saygısı, Algıladıkları Sosyal Destek ve Umutsuzluk Düzeyleri: Bir Yapısal Eşitlik Modeli Çalışması</Başlık>
<Özetçe>Bu araştırmada, ergenlerde benlik saygısı, algılanan sosyal destek ve umutsuzluk arasında nedensel bir ilişki bulunup bulunmadığını açıklamaya yönelik geliştirilen model test edilmektedir. Araştırmanın örneklemini Burdur İl merkezindeki farklı liselere devam eden 143 kız ve 114 erkek olmak üzere 257 ergen oluşturmaktadır. Araştırmanın verileri Beck Umutsuzluk Ölçeği, Çocuk ve Ergenlerde Sosyal Desteği Değerlendirme Ölçeği ve Coopersmith Benlik Saygısı Ölçeği Kısa Formu ile elde edilmiştir. Verilerin analizi SPSS ve Yapısal Eşitlik Modeli/Lisrel/Path Diyagram/ Windows ile gerçekleştirilmiştir. Araştırmada öncelikle ölçme modelleri test edilmiş ve önerilen ölçüm modelinin yapısal modeli sınamada kullanılabileceği görülmüştür. Daha sonra doğrulanan ölçme modellerine dayalı olarak önerilen yapısal model test edilmiş ve doğrulanmıştır. Araştırmada kurulan modelin fit uyum indekslerinin iyi uyum verdiği ve elde edilen katsayıların istatistiksel olarak anlamlı olduğu saptanmıştır. Yapısal modele ilişkin elde edilen sonuca göre, ergenlerde benlik saygısı, algılanan sosyal destek ve umutsuzluk arasında nedensel bir ilişki bulunmaktadır. Ancak araştırma önceden var olan bir modeli test etmekten çok yeni bir model kurmaya yönelik olduğu için elde edilen sonuçların daha çok açıklayıcı nitelik taşıdığı göz önünde bulundurulmalıdır.
 </Özetçe>
<Anahtar>Ergenlik, Benlik Saygısı, Algılanan Sosyal Destek, Umutsuzluk, Yapısal Eşitlik Modeli </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sınıf Öğretmeni Adaylarının Duygusal Zekaları ve Öfke İfade Tarzları</Başlık>
<Özetçe>Sınıf öğretmeni adaylarının duygusal zekaları ile öfke ifade tarzları arasındaki ilişkinin incelendiği bu araştırmada ilişkisel tarama modeli kullanılmıştır. Araştırmanın çalışma grubunu, Mehmet Akif Ersoy Üniversitesi Eğitim Fakültesi Sınıf Öğretmenliği anabilim dalı birinci ve dördüncü sınıfa devam eden, 189'u kız ve 153' ü erkek toplam 342 öğrenci oluşturmuştur. Araştırmada ölçümler için, "Öfke İfade Tarzı Ölçeği" ile "Bar-On Duygusal Zeka Ölçeği" kullanılmıştır. Değişkenler arasındaki ilişki, Pearson Korelasyon katsayıları hesaplanarak incelenmiş, sonrasında veriler hiyerarşik regresyon analizi ile çözümlenmiştir. Araştırmada, duygusal zekanın empati ve bağımsızlık hariç tüm alt boyutları ile içe yönelik öfke arasında negatif anlamlı korelasyon bulunmuştur. Duygusal zekanın; dürtü kontrolü, stres toleransı, esneklik, gerçeklik, sosyal sorumluluk ve empati alt boyutları ile dışa yönelik öfke arasında negatif; bağımsızlık ve kendine güven alt boyutları ile pozitif anlamlı korelasyon bulunmuştur. Ayrıca, kendine güven ve bağımsızlık dışındaki duygusal zeka alt boyutları ile öfke denetimi arasında pozitif anlamlı korelasyon bulunmuştur. Sonuç olarak, sınıf öğretmeni adaylarının duygusal zeka becerilerinin, öfke ifade tarzlarının anlamlı yordayıcısı olduğu bulunmuştur.</Özetçe>
<Anahtar>Duygusal Zeka, Öfke, Öfke İfade Tarzları, Sınıf Öğretmeni Adayları</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üniversite Öğrencilerinde Öznel İyi Oluşun Yordanmasında Temel İhtiyaçların Karşılanmasının Rolü</Başlık>
<Özetçe>Bu çalışmanın amacı, üniversite öğrencilerinde öznel iyi oluşun yordanmasında, öğrencilerin temel ihtiyaçlarının karşılanma düzeyinin rolünü incelemektir. Araştırmanın çalışma grubu, Pamukkale Üniversitesi'nin farklı fakültelerinde öğrenim gören 627 (%56 kız, %44 erkek) üniversite öğrencisinden oluşmaktadır. Araştırma kapsamında öğrencilerin öznel iyi oluş düzeylerini ölçmek için Yaşam Doyumu Ölçeği ve Pozitif Negatif Duygu Ölçeği kullanılmıştır. Öğrencilerin temel ihtiyaçlar doyumuna ilişkin algıları ise, Üniversite Öğrencileri Temel İhtiyaçlar Ölçeği (ÜÖTİÖ) aracılığıyla ölçülmüştür. Sonuçlar, beş temel ihtiyacın karşılanma düzeyine ilişkin algılanan doyumun, üniversite öğrencilerinde öznel iyi oluşun yordanmasına anlamlı şekilde katkıda bulunduğunu göstermektedir. Bunun yanı sıra, özgürlük, eğlence ve güç ihtiyaçlarının üniversite öğrencilerinde öznel iyi oluşun daha güçlü yordayıcıları oldukları görülmektedir.</Özetçe>
<Anahtar>Öznel İyi Oluş, Temel İhtiyaçlar, Seçim Kuramı, Üniversite Öğrencileri </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Yöneltme Sürecinde İlköğretim Öğrencilerinin Cesaretini Kırma (İstanbul İli Fatih İlçesi Örneği)</Başlık>
<Özetçe>Yöneltme süreci doğrultusunda ilköğretimden mezun olacak öğrencilere gidebileceği lise türü önerilmektedir. Çatışmacı paradigmaya göre yöneltme öğrenciyi aldatıcı bir süreç olup, alt sosyo- ekonomik gruplardan gelen öğrenciler akademik programlar yerine mesleki programlara yöneltilmektedir. Bu süreçte danışmanlar öğrencilerin akademik eğitime yönelik isteklerine karşı "cesaretlerini kırma (cooling out)" süreci uygulamaktadırlar. Bu araştırma böyle bir sürecin ülkemizde uygulanıp uygulanmadığını belirlemeyi amaçlamaktadır. Araştırma grubunu İstanbul ili Fatih ilçesindeki bir alt, bir orta ve bir üst sosyo-ekonomik çevrede olmak üzere toplam üç ilköğretim okulu ve bu okulların son sınıflarından şans yoluyla seçilmiş birer şubedeki öğrencilerden oluşmaktadır. Araştırma sonucunda üst sosyo-ekonomik düzey (SED)'deki okul öğrencilerinin sınıf başarı ortalamalarının orta ve alt SED'deki okul öğrencilerinden daha yüksek olduğu, sınıf başarı ortalamasının SBS sınav başarısını yordadığı ve okulun SED'inin öğrenciye önerilen okul türünün önemli bir yordayıcısı olduğu belirlenmiştir. Bu sonuca göre alt sosyo-ekonomik çevrede bulunan öğrencilere doğrudan mesleki ve teknik liseler önerilmektedir. Bu bulgular eğitim sosyolojisindeki çatışmacı paradigmayla uyumludur.</Özetçe>
<Anahtar>Cesaretini Kırma, Psikolojik danışman, Yönlendirme, İlköğretim </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğrenen Örgüt Algısının Örgütsel Bağlılığa Etkisi: Özel ve Devlet Üniversitesi Arasında Bir Karşılaştırma</Başlık>
<Özetçe>Bu araştırma öğretim elemanlarının öğrenen örgüt algılarının, örgütsel bağlılıklarına etkisini nicel yöntemle incelemeyi amaçlamaktadır. Araştırmanın çalışma grubu, biri özel (Zirve Üniversitesi), diğeri devlet (Harran Üniversitesi) üniversitesi olmak üzere iki üniversitede görev yapan 172 öğretim elemanından oluşmaktadır. Araştırma sonunda, özel üniversitede görev yapan öğretim elemanları, devlet üniversitesinde görev yapanlara göre, üniversitelerinin öğrenen örgüt özelliklerine daha çok sahip olduğunu; ayrıca çalıştıkları kuruma daha yüksek düzeyde bağlılık duyduklarını belirtmişlerdir. Sonuçlar ayrıca, özel üniversitede çalışanların öğrenen örgüt boyutları ile örgütsel bağlılık düzeylerine ilişkin algılarının (uyuma dayalı bağlılık hariç) tüm boyutlarda, devlet üniversitesinde görev yapanlara göre daha olumlu olduğunu göstermiştir. Sonuçlara göre ayrıca, öğrenen örgüt boyutlarından güçlendirilmiş çalışanlar boyutunun uyuma dayalı örgütsel bağlılığı olumsuz yönde; takımlar halinde öğrenme ve paylaşılan sistemler boyutlarının ise özdeşleşmeye dayalı örgütsel bağlılığı olumlu yönde yordadığı; özellikle paylaşılan sistemler boyutunun özdeşleşme düzeyindeki bağlılık üzerinde daha güçlü bir etki meydana getirdiği görülmüştür. Son olarak öğrenen örgüt boyutlarından hiç birinin içselleştirmeye dayalı örgütsel bağlılık üzerinde önemli bir etki meydana getirmediği bulunmuştur.</Özetçe>
<Anahtar>Öğrenen Örgüt, Örgütsel Bağlılık, Özel Üniversite, Devlet Üniversitesi, Öğretim Elemanları</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Okul Müdürlerinin Öğretim Liderliği Davranışları ile Öğretmen Öz Yeterliği ve Kolektif Öğretmen Yeterliği Arasındaki İlişkilerin İncelenmesi</Başlık>
<Özetçe>Bu araştırmanın amacı ilköğretim okulu müdürlerinin öğretim liderliği davranışları ile öğretmen öz yeterliği ve kolektif öğretmen yeterliği arasındaki ilişkileri incelemektir. Araştırmada değişkenler arası ilişkileri belirlemeye yönelik hipotezlere dayalı bir model oluşturulmuştur. Araştırmanın örneklemini Ankara'da ilköğretim okullarında çalışmakta olan 328 sınıf ve branş öğretmeni oluşturmaktadır. Veri toplama araçları olarak Öğretim Liderliği Ölçeği, Öğretmen Öz Yeterlik Ölçeği ve Kolektif Yeterlik Ölçeği kullanılmıştır. Modelin test edilmesi için yapısal eşitlik modellemesi altında path analizi kullanılmıştır. Araştırma bulguları modelin verilerle kabul edilebilir bir uyum gösterdiğini ortaya koymaktadır. Öğretim liderliğinin kolektif öğretmen yeterliği üzerindeki doğrudan ve dolaylı etkisinin olumlu yönde ve anlamlı düzeyde olduğu bulunmuştur. Öz yeterliğin öğretim liderliği ile kolektif öğretmen yeterliği arasındaki ilişkiye aracılık ettiği ortaya çıkmıştır. Sonuçta öğretmen öz yeterliğini ve kolektif öğretmen yeterliğini geliştirmeye dönük bazı önerilerde bulunulmuştur.</Özetçe>
<Anahtar>Öğretim Liderliği, Kolektif Öğretmen Yeterliği, Öğretmen Öz Yeterliği, Öğretmen, Okul Müdürü</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Okullarındaki Sosyal Sermaye Düzeyinin Örgüt İçi Bilgi Paylaşımına Etkisi</Başlık>
<Özetçe>Bu araştırmanın amacı, ilköğretim okullarındaki sosyal sermaye düzeyinin bu okullardaki bilgi paylaşımına etkisini öğretmen görüşleri çerçevesinde belirlemektir. Bu amaçla çalışmada, araştırmacı tarafından geliştirilen ve toplam 62 maddeden oluşan, "Okullarda Sosyal Sermaye" ölçeği ve 20 maddeden oluşan "Okullarda Bilgi Paylaşımı" düzeyini belirleyecek iki farklı ölçek kullanılmıştır. Araştırmanın örneklemini, Batman ili merkezinde yer alan toplam 42 ilköğretim okulu arasından tesadüfi örnekleme yoluyla seçilen 16 ilköğretim okulundan aynı yöntemle seçilen 267 öğretmen oluşturmaktadır. Verilerin analizi, öğretmenlerin "okullarda sosyal sermaye ölçeği" ve "okullarda bilgi paylaşımı" ölçeklerine vermiş oldukları cevapların genel ortalamaları hesaplanarak toplam puanlar üzerinden regresyon modeli ve korelasyon analizleri yapılarak değerlendirilmiştir. Elde edilen bulgulara göre, sosyal sermayenin bütün alt boyutları ile örgüt içi bilgi paylaşımı arasında anlamlı bir ilişki vardır. Korelasyon katsayıları incelendiğinde en yüksek korelasyonun sosyal sermayenin güven boyutu ile örgüt içi bilgi paylaşımı arasında gerçekleştiği görülmüştür. Bu sonuçlar, okulların bilgi paylaşımı düzeyinin, toplamda sosyal sermaye tarafından güçlü bir şekilde yordandığını ve bu regresyon modelinin eldeki veri seti tarafından yüksek düzeyde desteklendiğini göstermektedir. Bu bulgular değerlendirildiğinde, okul yöneticilerinin okullarında örgüt içi bilgi paylaşımı düzeyini geliştirmede sosyal sermayenin getirilerinden önemli sonuçlar elde edebileceklerini söylemek mümkündür.</Özetçe>
<Anahtar>Okullarda Sosyal Sermaye, Örgüt İçi Bilgi Paylaşımı, Sosyal Sermaye ve Bilgi Paylaşımı, Güven </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Kültürün Psikolojik Hareketliliğe Etkisi: Türk ve Kanadalı Akademisyenlerin Karşılaştırmalı Analizi</Başlık>
<Özetçe>Bu makalede, kültürün, psikolojik hareketliliğe etkisi incelenmiştir. Araştırma 277'si Türk ve 105'i Kanadalı olmak üzere toplam 382 akademisyen üzerinde yapılmıştır. Araştırmada kültür, yatay ve dikey bireycilik ile yatay ve dikey toplulukçuluk olmak üzere 4 boyutu içeren INDCOL ölçeği ile ölçülmüştür. Psikolojik hareketliliğinin ölçümünde ise, sınırsız tutum ve örgüt tercihi iki alt boyutunu içeren sınırsız kariyer tutumu ölçeği kullanılmıştır. Veri bağımsız t-testi, korelasyon ve regresyon analizleri kullanılarak analiz edilmiştir. Çalışmada elde edilen sonuçlara göre, Kanadalı ve Türk akademisyenler arasında hem psikolojik hareketliliği hem de kültürün boyutları açısından farklılık vardır. Buna ek olarak, kültürün kariyer hareketliliği üzerinde etkili olduğu ve Türk akademisyenlerin Kanadalı akademisyenlere göre daha fazla toplulukçu ve daha fazla örgütlerinde kalma eğilimine sahip oldukları bulunmuştur.</Özetçe>
<Anahtar>Kariyer, Kariyer Hareketliliği, Psikolojik Kariyer Hareketliliği, Kültür, Akademisyenlerin Psikolojik Kariyer Hareketliliği </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğretmen ve Velilerin, Öğrencilerin Okulda Geçirdikleri Zaman, Ders ve Dinlenme Süreleri ile Tatiller ve Okul Dönemleri Konusundaki Görüşleri</Başlık>
<Özetçe>Öğrencilerin okulda geçirdikleri zaman, okulda geçirilen zamanın ne kadarının öğrenme kazanımları için kullanıldığı, tatillerin çokluğu ve uzunluğu, yıllık okul süresinin dönemleri üzerinde en çok konuşulan eğitim konularından biri olarak değerlendirilebilir. Bu araştırma okulda geçirilen zaman ile öğrenme kazanımları arasındaki bağı ortaya koymak amacıyla gerçekleştirilmiştir. Araştırmada Bursa Osmangazi ilçesinde yaşayan 52 veli ile ilçedeki okullarda görevli 59 öğretmenin görüşlerine başvurulmuştur. Araştırmanın nitel ve nicel yöntemler kullanılarak elde edilen verilerine göre, velilerin yarıya yakını yıllık okul gününü yetersiz bulurken, öğretmenlerin yarıya yakını yeterli bulmuşlardır. Öğretmenlerin yarısından fazlası günlük ders saati ve bir ders saatinin yeterli olduğu, buna karşılık yarıyıl tatili ve dönem sayısının yetersiz olduğu kanısındadır. Araştırma sonuçlarına göre, öğrencilerin okulda geçirdikleri zaman konusunda veli ve öğretmenlerin farklı görüşlere sahip oldukları belirlenmiştir.</Özetçe>
<Anahtar>Okul Süresi, Ders Saati, Okul Dönemleri, Dinlenme Tatili</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Türkiye'nin PISA 2009 Sonuçlarına Göre OECD'ye Üye ve Aday Ülkeler Arasındaki Yeri</Başlık>
<Özetçe>Bu araştırmada, PISA (Programme for International Student Assessment) 2009 sonuçlarına göre Türkiye'nin OECD (Organisation for Economic Co-operation and Development)'ye üye ve aday ülkeler arasındaki yerinin kümeleme ve ayırma analizleriyle ortaya çıkarılması amaçlanmıştır. Araştırmanın evrenini, 2009 yılında PISA projesine katılan 65 ülkenin toplam 475.460 onbeş yaş grubu öğrencilerinin tamamı oluşturmaktadır. Kümeleme analizine göre 1. kümede dokuzu aday toplam 13 ülkenin, 2. kümede beşi OECD'ye aday toplam 30 ülkenin; 3.kümede beşi aday toplam 10 ülkenin ve 4. kümede hepsi aday toplam 12 ülkenin sınıflandığı görülmüştür. Türkiye, 1. kümede yer alırken bu kümede Bulgaristan, Şili, Kolombiya, Dubai, İsrail, Ürdün, Meksika, Romanya, Sırbistan, Tayland, Trinidad ve Tobago ve Uruguay ülkeleri ile birlikte sınıflanmıştır. Ayırma analizine göre de bu sınıflamanın %96,9 oranında doğrulandığı bulunmuştur.</Özetçe>
<Anahtar>2009-PISA, OECD ülkeleri, Kümeleme Analizi, Ayırma Analizi  </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sigara Paketleri Üzerindeki Yazılı ve Birleşik Uyarıların Üniversite Gençleri Üzerindeki Etkisinin İncelenmesi</Başlık>
<Özetçe>Bu çalışmanın genel amacı sigara paketler üzerindeki yazılı ve birleşik (yazı ve resim) uyarıların üniversite gençleri üzerindeki etkisinin araştırılmasıdır. Araştırma üniversitede okuyan 231 öğrenci (ortalama yaş: 22) üzerinde yürütülmüştür. Bu öğrenciler araştırmanın amacı kapsamında 2 gruba ayrılmıştır. Araştırmada yazılı uyarı koşulundaki öğrencilere (n: 101) üzerinde yazılı uyarılar olan sigara paketleri, birleşik (resim ve yazı) uyarı koşulundaki öğrencilere (n: 130) ise üzerinde birleşik uyarıların olduğu paketler gösterilmiştir. Çalışmada uyarı koşullarının etkisinin araştırılması amacıyla Arthur ve Quester tarafından yenilenen Koruyucu Motivasyon Modeli kullanılmıştır. Araştırmanın modeli ilişkiseldir. Sonuç olarak zararın şiddeti değişkeni hem yazılı hem de birleşik uyarı koşulunda korku değişkeni üzerinde etkili bulunmuştur.</Özetçe>
<Anahtar>Koruyucu Motivasyon Modeli, Sigara, Sigara Paketi, Yazılı ve Birleşik Uyarılar, Korku Uyarıcısı, Biyoloji Eğitimi </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Türkiye'deki Matematik Başarısının Öğrenme Stratejileri Açısından 8 Ülkeyle Karşılaştırılması</Başlık>
<Özetçe>Bu çalışmanın amacı, öğrenme stratejilerinin, Türkiye ve Türkiye'nin çevre ülkelerindeki, matematik başarısı üzerindeki etkilerini incelemektir. Çalışmaya Türkiye, Bulgaristan, Yunanistan, Azerbaycan, Rusya Federasyonu, İsrail, Sırbistan, Romanya ve Ürdün dahil edilmiştir. Diğer komşu ülkeler Uluslararası Öğrenci Değerlendirme Programı'na (PISA 2009) katılmadığı için değerlendirmeye alınmamıştır. Çalışmaya katılan ülkeler Türkiye'ye göre coğrafi açıdan yakınlık göz önüne alınarak seçilmiştir. Bu çalışmada, 15 yaşındaki 17224 öğrencinin PISA matematik test puanı ve anket cevapları çok aşamalı modeller ile analiz edilmiştir. Üç aşamalı model, ülkeler ve okullar arasındaki farklılıkları modellemek ve katsayıları tahmin etmek için kullanılmıştır. Birinci aşamada, cinsiyet, sosyo-ekonomik statü (SES), keşfetme, ezberleme, kontrol stratejisi, evdeki eğitim kaynakları ve kültürel sahiplik değişkenleri göz önüne alınmış; bu değişkenlerden ezberleme stratejisi hariç tüm değişkenlerin pozitif bir etkiye sahip olduğu görülmüştür. İkinci aşamada okul büyüklüğü ve öğrenci-öğretmen oranı göz önüne alınırken, üçüncü aşamada Gayri Safi Yurt İçi Hasıla'nın (GSYİH) etkisine bakılmıştır. İkinci ve üçüncü aşamada öğrenci-öğretmen oranı hariç diğer değişkenlerin, öğrenci başarısında pozitif bir etkisi olduğu saptanmıştır. Her bir ülke için öğrencilerin matematik puanları iki aşamalı regresyon kullanılarak anlamlı olan katsayıların işaretleri gösterilmiştir. Bu sonuçlar, okul ortamının değiştirilmesi ve öğrenme stratejilerinin geliştirilmesi, öğrencinin başarısını etkileyen diğer değişkenleri değiştirmekten daha kolay olduğundan eğitim sistemi için çok önemlidir.</Özetçe>
<Anahtar>Öğrenme Stratejileri, Çok Aşamalı Modeller, Matematik Başarısı, Komşu Ülkeler, PISA </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Akademik Motivasyon Ölçeğinin Türkçeye Adaptasyonu</Başlık>
<Özetçe>Bu çalışmanın amacı Akademik Motivasyon Ölçeği üniversite formunun adaptasyonu ile ilgili bulguları sunmak ve ölçeği Türkçeye kazandırmaktır. Orijinal ölçek, öğrencilerde yaygın olarak gözlenen motivasyon sorunlarını değerlendirmek amacıyla Academic Motivation Scale adıyla geliştirilmiştir. Kuramsal olarak Özerklik Teorisi'ne dayanmaktadır. Türkçe formun önce dil eşdeğerliği yapılmış, çalışma grubunu 390 üniversite öğrencisi oluşturmuştur. Kapsam geçerliği için uzman görüşü alınarak, sınav kaygısı ve çevresel destek ölçekleriyle karşılaştırmalarla kavramsal geçerlik sınanmıştır. Hipotez testi bulguları ölçeğin ayırt ediciliğini göstermiş, yapı geçerliğini sınamak amacıyla doğrulayıcı ve açıklayıcı faktör analizleri yapılmıştır. Yeterli düzeyde Cronbach alfa değerleri ve madde-toplam puan korelasyonlarıyla iç tutarlığı kanıtlanmıştır. Ölçmenin Standart Hatası yarım ve üç puan arasındadır. Ölçeğin Türk toplumu için geçerli ve güvenilir olduğu belirlenmiş, ileride benzer çalışmaların yapılması önerilmiştir.</Özetçe>
<Anahtar>Akademik Motivasyon Ölçeği, Adaptasyon, Güvenirlik, Geçerlik </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Türk Eğitim Reformunun Öğrencilerin TIMSS 2007 Fen Başarılarına Etkisinin İncelenmesi</Başlık>
<Özetçe>Bu çalışmanın amacı, reform hareketinin getirmiş olduğu öğrenci merkezli öğretim, sınıfların bilgisayarlar ile donatılması ve diğer bazı değişkenlerin öğrencilerin TIMSS 2007 fen başarılarına etkilerini belirlemektir. TIMSS 2007 örneklem seçiminde iki aşamalı tabakalı örnekleme yöntemi kullanılmıştır. Öğrenci, öğretmen ve okul anketleri, toplam 145 okulda, 145 farklı sınıfta, bu sınıfların öğretmenlerine ve ilgili okulların müdürlerine uygulanmışlardır. Her bir okuldan ortalama olarak 28 öğrenci katılmıştır. Yapılan hiyerarşik lineer modelleme (HLM) analizleri sonucunda, bilgisayar erişimi öğrencilerin başarılarını olumlu yönde etkilerken, sorgulamaya dayalı öğretimin olumsuz yönde etkilediği bulunmuştur. Ayrıca öğrencilerin fen öğrenmedeki özgüvenleri, ailelerinin sosyoekonomik statüleri ve fen derslerinden sorumlu öğretmenlerin deneyimi arttıkça başarı seviyesinin arttırdığı tespit edilmiştir. Son olarak, cinsiyet, fene karşı özgüven ve sorgulamaya dayalı öğrenimin öğrencilerin fen başarıları üzerindeki etkisi açısından da okuldan okula istatistiksel olarak anlamlı farklılıklar olduğu bulunmuştur.</Özetçe>
<Anahtar>HLM, Sorgulamaya Dayalı Öğretim, Reform, TIMSS 2007</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Öğretmenlik Uygulamasına İlişkin Durum Çalışması</Başlık>
<Özetçe>Öğretmenlik uygulaması dersi, öğretmen adayının ilk mesleki deneyimlerini yaşadığı ve mesleki yeterliğini geliştirdiği bir süreç olması bakımından önemlidir. Bu süreçte görev alan okul yöneticileri, uygulama öğretmenleri ve öğretmen adaylarının kişisel etkilerinin bileşiminden doğan sinerji ve buna bağlı olarak ulaşılan kazanımlar, öğretmenlik uygulaması dersinin niteliğini ortaya koymaktadır. Bu nedenle öğretmenlik uygulaması dersinin gerçekleştirilmesi sürecinde yer alan öğretmen adayı, uygulama öğretmeni ve uygulama okulu yöneticilerinin, uygulama süreci hakkındaki görüşleri dersin amacına ulaşması bakımından önemlidir. Söz konusu önem gereğince 22 uygulama okulu yöneticisi, 86 uygulama öğretmeni ve 37 öğretmen adayı olmak üzere toplam 145 katılımcıyla yapılan yüz yüze, grup ve bireysel görüşmeler sonucunda öğretmenlik uygulamalarına ilişkin görüşler elde edilmiştir. Türkiye'nin farklı kesimlerinden elde edilen nitel verilerin betimsel analizine göre, "kuramsal bilgi, uygulama süresi ve zamanlaması, duyuşsal faktörler, mevzuat, iletişim, pratik ve nicelik" problemleri nedeni ile süreç "sorunlu" olarak betimlenmiş ve bu nedenlerden dolayı öğretmenlik uygulaması dersinin amacına ulaşmadığı anlaşılmıştır.</Özetçe>
<Anahtar> Öğretmenlik Uygulaması, Uygulama Okulu, Uygulama Öğretmeni, Öğretmen Adayı,Uygulama Okulu Yöneticisi </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Okul Öncesi Öğretmenliği Bölümü Öğrencilerinin Karar Verme Stratejileri ve Akademik Başarılarının Öğrenme Motivasyonlarını Yordama Gücü</Başlık>
<Özetçe>Bu araştırmanın amacı, okul öncesi öğretmenliği bölümü öğrencilerinin kullandıkları karar stratejilerini, motivasyon kaynakları ve sorunlarını belirlemek; öğrencilerin öğrenme motivasyonları ile karar stratejileri ve akademik başarıları arasındaki ilişkiyi incelemek; öğrencilerin karar stratejilerinin ve akademik başarılarının öğrenme motivasyonlarını yordama gücünü incelemektir. Araştırmanın çalışma grubunu Selçuk Üniversitesi Mesleki Eğitim Fakültesi ve Eğitim Fakültesinde Okul öncesi Öğretmenliği Bölümüne devam eden 360 öğrenci oluşturmaktadır. Araştırma verileri Öğretmenlik Mesleğine İlişkin Motivasyon Kaynakları ve Sorunları Anketi ve Karar Stratejileri Ölçeği ile toplanmıştır. Akademik başarı ölçütü olarak öğrencilerin okudukları döneme kadar elde etmiş oldukları not ortalamaları alınmıştır. Verilerin analizinde betimsel istatistikler, Pearson product-moment korelasyom katsayısı ve çoklu regresyon analizi kullanılmıştır. Araştırmanın sonucunda okul öncesi öğretmenliği bölümü öğrencilerin daha çok mantıklı karar stratejisini tercih ettikleri bulunmuştur. Öğrencilerin, bilişsel ve yaşam boyu öğrenme hedef motivasyonları çok yüksek düzeyde, içsel ve dışsal motivasyonları yüksek düzeyde, öğrenme için olumsuz faktörler motivasyonları ise düşük düzeydedir. Araştırmada öğrencilerin karar stratejilerinin ve akademik başarılarının öğretmenlik mesleğine ilişkin motivasyonları alt boyutlarını yordadığı gözlenmiştir. Ayrıca öğrencilerin akademik başarıları, mantıklı karar stratejisi, bağımsız karar stratejisi ile öğrenme için olumsuz faktörler motivasyon puanları arasında negatif yönlü bir ilişki bulunmuştur. İçtepisel karar stratejisi puanları ile yaşam boyu öğrenme hedef motivasyonları puanları ve içsel motivasyon puanları arasında negatif yönlü anlamlı bir ilişki bulunmuştur. Mantıklı karar stratejisi puanları ile yaşam boyu öğrenme hedef motivasyonları puanları arasında pozitif yönlü anlamlı bir ilişki bulunmuştur. İçtepisel karar stratejisi, kararsız karar stratejisi puanları ile öğrenme için olumsuz faktörler motivasyonları arasında pozitif yönlü anlamlı bir ilişki tespit edilmiştir.</Özetçe>
<Anahtar>Okul Öncesi Öğretmen Adayları, Öğrenme Motivasyonu, Karar Stratejileri, Öğretmen Eğitimi</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sosyal Yeterlilik ve Alternatif Düşünme Stratejilerinin Desteklenmesi - ADSD Okulöncesi Program</Başlık>
<Özetçe>Bu çalışmada, Alternatif Düşünme Stratejilerinin Desteklenmesi- Okulöncesi programının okul öncesi çocuklarının sosyal becerileri üzerinde etkililiğinin değerlendirilmesi amaçlanmıştır. Ege Üniversitesi'ne bağlı kurum anaokullarının 5-6 yaş sınıflarına devam eden 95 çocuk ve 7 öğretmen yer almıştır. Ön test-müdahale-son test düzeninde yürütülen çalışmada çocukların sosyal ve duygusal yeterliliklerini değerlendirmek amacıyla, Alternatif Düşünme Stratejilerinin Desteklenmesi - Okulöncesi Değerlendirme Seti, Head Start Yeterlilik Ölçeği (Öğretmen Versiyonu) ve Kusche Duygu Envanteri kullanılmıştır. Çocukların ve öğretmenlerin sınıf içindeki davranışlarını değerlendirmek için, Öğretim Stili Değerlendirme Ölçeği ve Sınıf Ortamı Değerlendirme Ölçeği kullanılmıştır. Analizler sonucunda ADSD-Okulöncesi programının deney grubundaki çocukların dikkat/konsantrasyon becerilerini (F(1,93)= 6.24*, p 05), sosyal duygusal yeterliliklerini (F(1,93)= 11.69*, p 05; F(1,93)= 29.23**, p 001) ve sınıf kurallarına uyumlarını, iletişim, işbirliği ve problem çözme becerilerini anlamlı düzeyde attırdığı (F(1,93)= 29.23**, p 001.), saldırganlık/yıkıcı davranışları anlamlı derecede azalttığı (F(1,93)= 7.06**, p 001) ortaya çıkmıştır. Ancak kontrol ve deney grubundaki çocukların duygu kelime dağarcığı seviyeleri arasında istatistiksel olarak anlamlı bir farklılık saptanmamıştır (F(1,84)= 10.80). Müdahale programını uygulayan öğretmenlerin, disiplin, duygusal destek, sosyal farkındalık, problemleri önleme/ortadan kaldırma ve problem çözme becerilerinde de anlamlı derecede artış olduğu belirtilmiştir (F(1,5)= 8.24*, p 05; F(1,5)= 30.42**, p 001; F(1,5)= 31.20**, p 001; F(1,5)= 35.07**, p 001).</Özetçe>
<Anahtar>Sosyal ve Duygusal Yeterlilik, Önleyici Müdahale, Problem Çözme, Saldırganlık</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Okulöncesi Kuruma (Devlet-Özel) Devam Eden Çocukların Sosyal Yeterlik ve Olumlu Sosyal Davranışları İle Annelerinin Ebeveynlik Stilleri Arasındaki İlişkiler</Başlık>
<Özetçe>Araştırmanın amacı, devlet veya özel okulöncesi kuruma devam eden kız ve erkek çocukların sosyal yeterlikleri ve olumlu sosyal davranışları ile annelerinin ebeveynlik stilleri arasındaki ilişkileri incelemektir. Araştırmanın örneklemini, Ankara'da devlet veya özel bir okulöncesi kuruma devam eden yaşları 35 ile 75 aylar arasında değişen toplam 344 çocuğun anneleri ve öğretmenleri oluşturmuştur. Araştırmada Ebeveyn Stilleri ve Boyutları Ölçeği annelere, Sosyal Yeterlik için Eğitmen Değerlendirme Ölçeği öğretmenlere; Olumlu Sosyal Davranış Ölçeği ise hem annelere hem de öğretmenlere uygulanmıştır. Bulgular, kızların akranlarla ve eğitmenle olan pozitif ilişkilerinin, erkeklerden daha yüksek; erkeklerin de akranlarla olan negatif ilişkilerinin kızlardan daha yüksek olduğunu göstermiştir. Annesi demokratik ebeveyn stiline sahip çocukların akranlarla olan negatif ilişkilerinin, izin verici ebeveyn stiline sahip çocuklardan daha yüksek olduğu görülmüştür. Ayrıca, özel bir okulöncesi kuruma devam eden çocukların akranlarla olan negatif ilişkiler ve katılımın olmaması alt boyutlarından aldıkları puanların, devlete bağlı okulöncesi kuruma devam eden çocuklara göre daha yüksek olduğu ortaya çıkmıştır. Çalışmada ayrıca, anneler ve öğretmenler tarafından değerlendirilen kızların olumlu sosyal davranışlarının erkeklerden daha yüksek olduğu bulunmuştur Anneleri demokratik ebeveyn stiline sahip çocukların anneleri tarafından rapor edilen olumlu sosyal davranışlarının da, izin verici ebeveyn stiline sahip çocuklarınkinden daha yüksek olduğu görülmüştür.</Özetçe>
<Anahtar>Sosyal Yeterlik, Olumlu Sosyal Davranış, Ebeveyn Stilleri, Okulöncesi Dönem</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Otistik Bozukluk Gösteren Çocuklara Video Model Öğretim Uygulamalarıyla Yapılan Çalışmaların İncelenmesi</Başlık>
<Özetçe>Bu araştırmada otistik bozukluk gösteren çocuklara çeşitli becerilerin öğretiminde video model yönteminin kullanıldığı hakemli dergilerde yayınlanmış 31 araştırma incelenmiştir. Araştırmalara "autism", "video modeling", "autism spectrum disorders with video modeling" ve "video modeling interventions" anahtar sözcükleri kullanılarak EBSCO, Academic Search Complete, ERIC ve Anadolu Üniversitesi veri tabanı kullanılıp elektronik tarama gerçekleştirilerek ulaşılmıştır. Ulaşılan araştırmaların çoğu 3-11 yaş grubundaki otistik bozukluk gösteren çocuklarla gerçekleştirilmiştir. Bu araştırma kapsamında ulaşılan makaleler ele aldıkları konulara göre; video modelin yalnız sunulmasına ilişkin araştırmalar, deneğin kendisinin model olduğu video model uygulamaları, video model ve ek uygulamalarla birlikte diğer öğretim yöntemlerinin kullanıldığı araştırmalar, video model ve diğer uygulamaların karşılaştırıldığı araştırmalar olmak üzere dört bölümde toplanmıştır. Araştırma bulgularından elde edilen sonuçlar video model uygulamalarının sosyal beceriler, oyun becerileri, dil ve iletişim becerileri, işlevsel beceriler, öz-bakım becerileri, günlük yaşam becerileri gibi becerilerin öğretiminde etkili olduğunu göstermektedir.</Özetçe>
<Anahtar>Video Model Öğretimi, Otistik Bozukluk (Otizm), Gözden Geçirme, Araştırma </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Otizmli Çocuklara Videoyla Model Olma Kullanılarak Ev Kazalarında Basit İlkyardım Becerilerinin Öğretimi</Başlık>
<Özetçe>Bireyin hayatta kalması için önemli beceri alanlarından olan basit ilkyardım becerilerini gelişimsel yetersizliği olan çocukların öğrenebildikleri ve gerekli durumlarda kullanabildikleri bilinmektedir. Çalışmada üç otizmli kaynaştırma öğrencisine kesik, sıyrık ve hafif yanıklarda ilkyardım yapma becerileri öğretim paketi kullanılarak öğretilmiştir. Araştırmada yoklama denemeli davranışlararası çoklu yoklama modeli kullanılmıştır. Bulgular, öğretim paketinin basit ilkyardım becerilerinin öğretiminde etkili olduğunu ve deneklerin öğretim sona erdikten iki, dört ve altı hafta sonra da öğrendikleri becerileri koruduklarını göstermiştir. Denekler edindikleri becerileri kendilerinin ve araştırmacının vücudunun farklı bölgelerinde oluşan kesik, sıyrık ve hafif yanıklara ve farklı araçgereçlere genelleyebilmişlerdir. Sosyal karşılaştırma yoluyla toplanan sosyal geçerlik bulguları, uygulama öncesinde deneklerin çalışmada hedeflenen becerileri sergileyemediğini, aynı yaş düzeyindeki normal gelişim gösteren akranlarının ise en az %78 düzeyinde bu becerileri sergilediklerini göstermiştir.</Özetçe>
<Anahtar>Basit İlkyardım Becerileri, Güvenlik Becerileri, Ev Kazaları, Videoyla Model Olma, Otizm</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Zihin Yetersizliği Olan Öğrencilerin Sosyal Becerilerinin Anneleri ve Öğretmenleri Tarafından Değerlendirilmesi</Başlık>
<Özetçe>Bu çalışmanın amacı, zihin yetersizliği olan öğrencilerin sosyal becerilerinin, öğretmenleri ve anneleri tarafından yapılan değerlendirme sonuçlarını ilişkisel tarama modelinde betimsel araştırma modeliyle karşılaştırmaktır. Araştırmanın örneklemi, özel eğitim sınıflarına ve okullarına devam eden 6-12 yaşları arasındaki ulaşılabilen 562 zihin yetersizliği olan öğrencidir. Araştırmada veri toplama aracı olarak "Sosyal Beceri Derecelendirme Sistemi (SBDS)'nin Öğretmen Formu" ve "Ebeveyn Formu" kullanılmıştır. Araştırmada öncelikle, zihin yetersizliği olan öğrencilerin sosyal becerilerinin anne ve öğretmen değerlendirme sonuçları arasında uyuşma olup olmadığı araştırılmış, daha sonra zihin yetersizliği olan öğrencilerin sosyal becerilerinin cinsiyet, yaş, yetersizlikten etkilenme derecesi ve ek yetersizlik durumu değişkenlerine göre farklılaşıp farklılaşmadığı incelenmiştir. Analiz sonuçlarına göre, annelerle öğretmenlerin değerlendirmeleri arasında bazı ölçek puanlarında (dışsallaştırılmış davranışlar alt ölçek puanı, hiperaktivite alt ölçeği puanı, atılganlık alt ölçeği puanı, problem davranış toplam puanı ve sosyal beceri toplam puanı) yüksek; bazı ölçek puanlarında (işbirliği becerileri alt ölçek puanı, kendini kontrol becerileri alt ölçek puanı ve içselleştirilmiş problem davranışlar alt ölçek puanı) orta düzeyde ilişki olduğu görülmüştür. Kız öğrencilerin sosyal becerilerinin erkek öğrencilerden fazla, problem davranışlarının ise az olduğu belirlenmiştir. Zihin yetersizliği olan öğrencilerin sosyal becerilerinin yaş artışıyla birlikte anlamlı düzeyde arttığı, problem davranışlar ölçek puanlarının ise öğrencilerin yaşlarına göre farklılaşmadığı görülmüştür.</Özetçe>
<Anahtar>Sosyal Beceriler, Problem Davranışlar, Sosyal Becerilerin Değerlendirilmesi, Zihin Yetersizliği Olan Öğrenciler </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sınıf Öğretmenleri ile Sınıf Öğretmeni Adaylarının Kaynaştırma Eğitimine Yönelik Tutum, Endişe ve Etkileşim Düzeylerinin Karşılaştırmalı İncelemesi</Başlık>
<Özetçe>Kaynaştırma, özel gereksinimli öğrencinin gerekli destek hizmetler sağlanarak, tam ya da yarı zamanlı olarak kendisi için en az kısıtlayıcı eğitim ortamı olan normal eğitim sınıflarında eğitim görmesidir. Türkiye'de kaynaştırma uygulamasının uygun şekilde yürütülebilmesi için gerekli yasa ve yönetmelik bulunmasına karşın, kaynaştırmanın uygulanışıyla ilgili sorunlar mevcuttur. Bu çalışmanın amacı sınıf öğretmenleri ve sınıf öğretmeni adaylarının kaynaştırma eğitimine karşı tutum, etkileşim ve endişe düzeylerinin karşılaştırmalı incelenmesine olanak sağlayacak bir ölçme aracı geliştirerek, kaynaştırma uygulamalarında karşılaşılan problemlerin tespiti ve çözümü bakımından sürece katkı sağlamaktır. Çalışmanın örneklemini Amasya merkez ilköğretim okullarında görev yapan 68 sınıf öğretmeni ve 2009-2010 eğitim öğretim yılında, Amasya Üniversitesi Sınıf Öğretmenliği programı son sınıfta yer alan 112 sınıf öğretmeni adayı oluşturmaktadır. Çalışmada veri toplama aracı olarak dört bölümden oluşan bir ölçme aracı kullanılmıştır. Çalışmadan elde edilen veriler SPSS 18.00 paket programı kullanılarak analiz edilmiştir. Elde edilen bulgulardan hareketle sınıf öğretmeni ve sınıf öğretmeni adaylarının kaynaştırma eğitimine karşı tutumları ve engelli bireylerle etkileşim durumları arasında bazı maddeler de anlamlı farklılık olduğu belirlenmiştir. Bu farklılıkların mesleki tecrübe ve özel gereksinimli bireylerle ilgili hazır bulunuşluk düzeyi ile ilişkili olduğu sonucuna ulaşılmıştır. Görev başındaki sınıf öğretmenlerinin özel eğitim ve kaynaştırma eğitimi ile ilgili bilgi düzeylerinin geliştirilmesine yönelik çalışmalar, kaynaştırma uygulamalarının niteliğini de arttıracağı düşünülmektedir.</Özetçe>
<Anahtar>Sınıf Öğretmenleri, Kaynaştırma Eğitimi, Tutum, Endişe, Etkileşim </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İyi ve Zayıf Okuyucuların Kelime İşlemleme ve Okuduğunu Anlama Becerilerinin Karşılaştırılmalı Olarak İncelenmesi</Başlık>
<Özetçe>Bu araştırmada, araştırmacılar tarafından belirlenen ölçütlere göre, öğretmenleri tarafından iyi ve zayıf okuyucu olarak bildirilen öğrencilerin kelime işlemleme ve okuduğunu anlama becerilerinin karşılaştırmalı olarak incelemesi amaçlanmıştır. İlköğretim 2. sınıfa devam eden toplam 49 öğrenci (26'sı iyi okuyucu, 23'ü zayıf okuyucu) ile gerçekleştirilen araştırma, tarama modelinde betimsel bir çalışmadır. Araştırmanın verileri, kelime işlemleme ile okuduğunu anlama becerilerini değerlendirmek üzere 3 işlem (task) aracılığı ile toplanmıştır. Birinci işlemde anlamlı kelimeleri içeren kelime listesi, ikinci işlemde anlamsız kelimeleri içeren kelime listesi, üçüncü işlemde ise anlamlı ve anlamsız cümleler yer almaktadır. Araştırmanın verileri tek yönlü varyans analizi (ANOVA) ile analiz edilmiştir. Analiz sonuçlarına göre iyi ve zayıf okuyucuların kelime işlemleme ve okuduğunu anlama performanslarında anlamlı farklılıklar olduğu ve iyi okuyucuların, zayıf okuyuculardan daha yüksek kelime işlemleme ve okuduğunu anlama performansı sergiledikleri belirlenmiştir. Ayrıca okuyucuların kelime işlemleme performansı ile okuduğunu anlama performansları arasında anlamlı bir ilişki olduğu da saptanmıştır.</Özetçe>
<Anahtar> Okuma, Okuduğunu Anlama, Kelime İşlemleme, Okuma Kuramları </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Birinci Sınıf Öğretmenlerinin Yazı Öğretimlerinin İncelenmesi</Başlık>
<Özetçe>Bu çalışmanın amacı ilköğretim birinci sınıf öğretmenlerinin yazı öğretimi uygulamalarını; öğretim, değerlendirme, yazı güçlükleri açısından incelemektir. Çalışmada, nitel araştırma desenlerinden olgubilim (fenomenoloji) kullanılmıştır. Burdur il ve ilçe merkezlerinde bulunan ilköğretim okullarında görev yapan 54 birinci sınıf öğretmeni çalışmaya katılmıştır. Veri toplama aşamasında görüşme, veri analizi aşamasında içerik analizi yöntemi kullanılmıştır. Araştırma sonuçlarına göre birinci sınıf öğretmenlerinin çoğunluğu ders saatlerinin haftada iki saatini yazı öğretimine ayırmaktadır. Öğrenciler; "e, c, ı, i, o, ç, ö, u, l, y, ü, a" harflerini kolaylıkla, "f, k, r, H, b, z, s, m" harflerini zorlanarak yazmaktadır. Öğretmenler, yazı yazmayı, yazdırarak öğretmektedir. Yazı öğretimini geliştirmek amacıyla ilköğretim birinci sınıf öğretmenlerinin yazı öğretimi izlenebilir. Yazımı zor olan harfler üzerinde çalışılarak, bu harflerin alternatif yazım biçimleri oluşturulabilir. Öğrenci yazılarının sağlıklı değerlendirilebilmesi amacıyla yazı değerlendirme ölçekleri geliştirilebilir.</Özetçe>
<Anahtar> Yazı Öğretimi, Birinci Sınıf, Bitişik Eğik Yazı, Yazı Güçlükleri, Yazı Değerlendirme</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlkokuma Yazmayı Farklı Yöntemlerle Öğrenen İlköğretim Beşinci Sınıf Öğrencilerinin Okuduğunu Anlama Becerileri Üzerine Bir Çalışma</Başlık>
<Özetçe>Bu araştırmanın temel amacı; ilkokuma yazma öğretiminde kullanılan ses temelli cümle yöntemi ile çözümleme yönteminin ilköğretim beşinci sınıf öğrencilerinin okuduğunu anlama başarısı üzerindeki etkisini belirlemektir. Araştırmada ayrıca sosyo-ekonomik düzey ile okuduğunu anlama başarısı arasındaki ilişki incelenmiştir. Nedensel karşılaştırma modelindeki araştırma, Adana İli Seyhan ve Çukurova İlçelerinde bulunan dört ilköğretim okulunda gerçekleştirilmiştir. Amaçlı örneklem seçme yönteminin kolay ulaşılabilir durum örneklemesi ile bu okulların 20 şubesindeki 745 beşinci sınıf öğrencisine ulaşılmıştır. Veriler, okuduğunu anlama başarı testi ve sosyo-ekonomik düzeyi belirleme anketiyle toplanmıştır. Araştırma bulguları, okuma yazmayı farklı yöntemlerle öğrenen beşinci sınıf öğrencilerinin okuduğunu anlama başarı puanları arasında istatistiksel olarak anlamlı bir fark olmadığını ortaya çıkarmıştır. Ayrıca okuduğunu anlama başarısıyla sosyoekonomik düzey arasında pozitif ve anlamlı bir ilişki olduğu bulunmuştur (r= .33, p .01).</Özetçe>
<Anahtar>Okuduğunu Anlama, İlkokuma Yazma Öğretimi, Sosyo-Ekonomik Düzey </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Okul Müdürü ve Bilişim Teknolojileri Öğretmenlerine Göre Bilişim Teknolojileri Dersinde Yaşanan Sorunlar ve Çözüm Önerileri (Eskişehir İli Örneği)</Başlık>
<Özetçe>Bu çalışmanın amacı ilköğretim okullarında seçmeli ders olarak okutulan Bilişim Teknolojileri (BT) dersine yönelik sorunları tespit etmek ve bu sorunlara ilişkin çözüm önerileri geliştirmektir. Bu amaç doğrultusunda nitel araştırma desenlerinden olgu bilim çerçevesinde araştırma desenlenmiştir. Araştırmaya 2010-2011 öğretim yılında Eskişehir il merkezindeki ilköğretim okullarında görev yapan 10 okul müdürü ve 10 BT öğretmeni katılmıştır. Verilerin toplanmasında okul müdürleri ve BT öğretmenleri ile gerçekleştirilen yarı-yapılandırılmış görüşmeler, uygulama öncesinde yapılan paydaş toplantıları ve araştırmacı tarafından yazılan yansıtmalı günlüklerden yararlanılmıştır. Veriler tümevarım analiziyle analiz edilmiş, elde edilen bulgular alanyazınla karşılaştırılarak tartışılmıştır. Araştırma bulgularına göre BT dersiyle ilgili yaşanan sorunlar ve çözüm önerileri öğretim programı, dersin yapısı, kurum altyapısı ve derse ilişkin algı olmak üzere dört tema altında toplanmıştır. Yaşanan sorunlara ilişkin okul müdürleri ve BT öğretmenlerinin öne çıkan çözüm önerileri öğretim programının günün ihtiyaçları doğrultusunda geliştirilmesi, BT ders kaynaklarının seçiminde ders öğretmenlerinin ve okul müdürlerinin bilinçlendirilmesi, BT derslerini ilgili alandan mezunların yürütmesi, okul alt yapılarının ihtiyaçları doğrultusunda güncellenmesi şeklinde sıralanmıştır. Bununla birlikte katılımcılar BT dersine ilişkin paydaşların olumsuz algılarının yaşanan sorunların çözülmesiyle giderilebileceğini belirtmişlerdir.</Özetçe>
<Anahtar>Bilişim Teknolojileri Dersi, Bilişim Teknolojileri Öğretmenleri, İlköğretim Okul Müdürleri, Bilişim Teknolojileri Dersi Sorunları ve Çözüm Önerileri  </Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Ortaöğretim Fizik, Kimya ve Biyoloji Dersi Öğretim Programlarının Bilimsel Okuryazarlık Temaları Yönünden Analizi</Başlık>
<Özetçe>Bu çalışmanın amacı, 2008-2009 öğretim yılından itibaren MEB tarafından uygulamaya konulan 9. sınıf fizik, kimya ve biyoloji dersi öğretim programlarını, resmi öğretim programı düzeyinde ele alarak, bilimsel okuryazarlık temaları ve bu temaların dengesi açısından analiz etmek ve ayrıca bu temalarla ilgili kazanım ifadelerinin niteliğini incelemektir. Bu amaçla fizik, kimya ve biyoloji dersi öğretim programları fizik eğitimi, kimya eğitimi, biyoloji eğitimi dalında uzman ikişer kişi tarafından bağımsız olarak incelenmiş ve kodlanmıştır. Cohen kappa istatistik sonuçları, kodlayıcılar arasındaki uyuşma derecesinin yüksek olduğunu göstermiştir. Analiz sonuçları; kimya öğretim programında "bilgi birikimi olarak bilim" temasının, fizik ve biyoloji öğretim programlarında ise "bilimin araştırma doğası" temasının daha fazla vurgulandığını; "düşünmenin bir yolu olarak bilim" temasının ise her üç programda da yeterince vurgulanmadığını ortaya koymuştur. Çalışmanın bulgularına dayanarak fizik, kimya ve biyoloji öğretim programlarında bilimsel okuryazarlığın dört ana temasının dengeli bir şekilde vurgulanmadığı ve özellikle bilimin doğası boyutunun ihmal edildiği söylenebilir. Yaşam boyu öğrenen, bilim okuryazarı bireyler yetiştirmek için fen öğretim programlarında bilimin doğası ile ilgili anlayışlar daha fazla vurgulanmalıdır.</Özetçe>
<Anahtar>Bilimsel Okuryazarlık, Fen Öğretim Programları, Bilimin Doğası, İçerik Analizi</Anahtar>
<Kaynak>Kuram ve Uygulamada Eğitim Bilimleri </Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim İkinci Kademe Öğrencilerinin Fiziksel Aktiviteye Katılımda Algıladıkları Sosyal Desteğin Rolü</Başlık>
<Özetçe>Bu çalışmanın amacı, ilköğretim ikinci kademede öğrenim gören öğrencilerin fiziksel aktivite düzeylerine göre algıladıkları sosyal destek sağlayıcıları ve türlerini, okul türü (özel-devlet) ve cinsiyetleri açısından nicel ve nitel araştırma yöntemlerini kullanarak incelemektir. Araştırmanın örneklemini bir devlet ve bir özel okulda öğrenim gören 266 ilköğretim ikinci kademe öğrencisi oluşturmaktadır. Araştırma sonuçları, sosyal desteğin bireylerin fiziksel aktiviteye katılımında önemli bir etken olabileceğini göstermektedir. Bu yaş grubundaki bireylerin, ailelerine oranla arkadaşlarından daha çok destek aldıkları, fakat aileden, özellikle de anneden algılanan sosyal desteğin fiziksel aktiviteye katılımda belirleyici bir rol oynadığı görülmektedir. Fiziksel aktiviteye katılımda algılanan sosyal desteğin okul türü ve cinsiyet boyutunda anlamlı bir farklılık gösterdiği çalışmanın bir diğer bulgusudur.</Özetçe>
<Anahtar>Algılanan sosyal destek, fiziksel aktivite.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğretmen Adaylarının Değerlendirmeye İlişkin Kavramsallaştırmaları ve Yeterlik İnançları: Değerler ve Uygulamalar</Başlık>
<Özetçe>Bu çalışmanın amacı öğretmen adaylarının yeterlik inançlarının değerlendirmeye ilişkin değerleri ve uygulamaları arasındaki ilişkide anlamlı bir düzenleyici rol oynayıp oynamadığının incelenmesidir. Toplam 423 öğretmen adayı çalışmaya gönüllü olarak katılmıştır. Çalışmadan elde edilen bulgular öğretmen adaylarının hem öğrenmeyi belirgin hale getirme hem de öğrenmede otonomi sağlamaya ilişkin kavramsallaştırmaları arasındaki ilişkinin yeterlik inançları tarafından kısmen, ancak anlamlı düzeyde düzenlenmekte olduğunu göstermiştir. Bununla birlikte, bulgular öğretmen adaylarının yeterlik inançları ve performans odaklı kavramsallaştırmaları arasındaki ilişkinin anlamlı olmadığını da ortaya koymuştur. Bu çalışmada öğretmen eğitimine ilişkin çıkarsamalar ve gelecekte yapılabilecek araştırmalar üzerinde de durulmuştur.      </Özetçe>
<Anahtar>Öğretmen Adayları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üniversite Hazırlık Sınıfı Öğrencilerine Göre Öğretim Elemanlarının Ruhsal Liderlik Davranışlarını Gösterme Düzeyleri</Başlık>
<Özetçe>Bu araştırmanın amacı, öğretim elemanlarının ruhsal liderlik davranışlarını gösterme düzeylerini üniversite hazırlık sınıfı öğrencilerinin görüşlerine göre belirlemektir. Araştırma betimsel tarama modelinde tasarlanmıştır. Araştırmanın evrenini Kocaeli Üniversitesi Yabancı Diller Yüksekokulu hazırlık sınıfında öğrenim gören 2600 öğrenci, örneklemini ise tesadüfi örnekleme yöntemi ile seçilen 693 öğrenci oluşturmaktadır. Araştırmanın verileri Fry’ın (2003) geliştirdiği “Ruhsal Liderlik Ölçeği”nin Türkçe’ye uyarlanması ile toplanmıştır. Yapılan faktör analizinde ruhsal liderlik ölçeğindeki 26 maddenin 6 faktörde toplandığı görülmüştür. Bu faktörlerin ölçeğin orijinal halindeki alt boyutlarla örtüştüğü görülmüştür. Üniversite hazırlık sınıfı öğrencilerine göre öğretim elemanlarının ruhsal liderlik davranışlarının ne düzeyde gösterdiklerini belirlemek için aritmetik ortalamaya bakılmıştır. Öğretim elemanlarının ruhsal liderlik davranışlarını gösterme düzeylerine ilişkin algının üniversite hazırlık sınıfı öğrencilerinin cinsiyeti ve öğrenim gördükleri kura göre değişip değişmediğini test etmek için ise t testi yapılmıştır. Araştırma sonucunda öğrencilere göre, öğretim elemanları ruhsal liderlik davranışını yüksek düzeyde göstermektedirler. Öğrencilere göre öğretim elemanları, ruhsal liderliğin alt boyutlarından heves uyandırma/anlam, özgecil sevgi, umut/inanç, üretkenlik ve üyeliğe ilişkin davranışları yüksek düzeyde gösterirken; vizyon boyutuna ilişkin davranışları orta düzeyde göstermektedirler.</Özetçe>
<Anahtar>Lider, liderlik, ruhsal liderlik, öğretim elemanı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Beach Center Aile Yaşam Kalitesi Ölçeği'nin Türkçe Uyarlama, Geçerlik ve Güvenirlik Çalışması</Başlık>
<Özetçe>Bu araştırmanın amacı, Beach Center Aile Yaşam Kalitesi Ölçeği’nin Türkçe’ye uyarlanması ve ülkemizdeki örneklem üzerinden psikometrik özelliklerinin belirlenmesidir. Araştırma Türkiye’de 7 farklı ilde gelişimsel yetersizliği olan çocuğa sahip 368 anne ile gerçekleştirilmiştir. Dilsel eşdeğerliğin yüksek düzeyde olduğu gözlenen ölçeğin ön uygulama ve görünüm geçerliği sonrasında doğrulayıcı faktör analizi, ölçüt bağıntılı geçerlik, Cronbach alpha iç tutarlık güvenirliği ve iki yarı güvenirlikleri, madde toplam korelasyonu ve t testi kullanılarak üst % 27 ile alt % 27 grupların madde ortalamaları arasındaki farkların anlamlılığı incelenmiştir. Yapılan analiz bulguları, Beach Center Aile Yaşam Kalitesi Ölçeği Türkçe Formu’nun ülkemizde gelişimsel yetersizlik alanında aile yaşam kalitesi değişkenlerinin ölçümlenmesinde geçerli ve güvenilir bir ölçme aracı olarak kullanılabileceğini ortaya koyar niteliktedir.</Özetçe>
<Anahtar>Aile Yaşam Kalitesi; Doğrulayıcı Faktör Analizi; Ölçüt Bağıntılı Geçerlik; Güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim Okulu Yöneticilerinin İlköğretim Birinci Sınıf Öğrenci Ailelerinin Eğitimi Konusundaki Görevleri</Başlık>
<Özetçe>Bu araştırmada, ilköğretim okulu yöneticilerinin ilköğretim birinci sınıf öğrenci ailelerinin eğitimine ilişkin görevlerinin neler olduğunun ortaya konulması amaçlanmıştır. Araştırma, eğitim yönetimi alan uzmanı desteğinde aile eğitimi alan öğrenci velileriyle almayanların algılarının belirlendiği deneysel modelde bir çalışmadır. Araştırmanın deney ve kontrol gruplarını 4 ilköğretim okulunun birinci sınıf öğrenci velileri oluşturmuştur. Araştırma sürecinde, araştırmacı tarafından geliştirilen “Aile Eğitimi ölçeği” kullanılmıştır. Ölçeğin kapsam geçerliğine ilişkin olarak eğitim yönetimi alan akademisyenlerinin görüşlerine başvurulmuş; yapı geçerliği ile güvenirlik durumunun saptanması amacıyla ise ön uygulama yapılmıştır. Ön uygulama sonucu ölçeğin geçerlik ve güvenirlik açısından gerekli ölçütleri karşıladığı görülmüştür. Araştırma sonuçları, velilerin aile eğitimine ihtiyaç duyduklarını ve aile eğitiminin çocuk-aile iletişimine önemli katkılar sağladığını göstermektedir. Araştırma sonuçlarına dayalı olarak, öğretim yılı başlamadan önce ilköğretim birinci sınıf öğrenci velilerinin “aile eğitimi” alması; özellikle sosyo-ekonomik açıdan dezavantajlı olan öğrenci velilerine aile eğitiminde öncelik verilmesi önerilmiştir.</Özetçe>
<Anahtar>İlköğretim okulu yöneticisi, ilköğretim birinci sınıf, aile eğitimi, eğitim yönetimi uzmanı, öğrenci velisi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Etkili Öğretim Elemanlarını Tanımlayan Öğretim Etkinliği Boyutları: Geçerlik ve Güvenirlik Çalışması</Başlık>
<Özetçe>Bu çalışmanın temel amacı, yüksek öğretimde kaliteyi artırmaya yönelik çalışmaların önemli bir parçası haline gelen öğretim elemanlarının yeterliklerine ilişkin öğrenci algılarını belirlemek amacıyla tüm dünyada en sık kullanılan ölçüm aracı olan SEEÖ’nin Türkçeye uyarlama çalışmalarının yapılması ve öğrenciler tarafından en iyi ve en kötü olarak algılanan öğretim elemanlarını ayırmada en etkili olan öğretim etkinlikleri boyutlarının belirlenmesidir. Bu amaçla, toplam 693 üniversite öğrencisinden elde edilen verilere yönelik yapılan analizler ölçeğin 9 alt boyutlu yapısını desteklemiş ve Türk üniversite öğrencileri için kullanılabilir olduğunu göstermiştir. Yapılan diskriminat analizi sonuçları ise en iyi ve en kötü olarak algılanan öğretim elemanlarını en iyi ayıran öğretim etkinliği alt boyutlarının sırasıyla isteklilik, sınıf içi etkileşim, öğrenme/akademik yarar ve planlılık alt boyutları olduğunu göstermiştir.</Özetçe>
<Anahtar>Öğrenci değerlendirmeleri; öğretim etkinliği; iyi öğretmen</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>E-Öğrenme Başarı Modeli Geliştirilmesi</Başlık>
<Özetçe>Talepkar ve dinamik yaşam koşulları, bireyleri ve kurumları yaşam boyu eğitime yatırım yapmaya zorlamaktadır. Önemli olan nokta, sürekli eğitimi mümkün olduğu kadar çok kişi için erişilebilir hale getirmektir. Görülmektedir ki, elektronik öğrenmenin bazı üstünlükleri, insanların öğrenme deneyimlerini zenginleştirebilecektir. Bu noktada önemli olan husus, sunulan elektronik öğrenme sürecinin yararlı olup olmadığı ve hangi koşullar altında öğrencilere daha fazla fayda sağlayacağıdır. Bu olgu, çalışmaya yön veren temel araştırma sorusunu ortaya çıkarmıştır: Kurumsal elektronik öğrenmenin verimliliğini ve başarısını etkileyen en önemli faktörler nelerdir? Çalışmada veri madenciliği methodolojileri kullanılarak geliştirilen elektronik öğrenme başarı modelleri ile bu sorunun cevaplanması amaçlanmıştır.</Özetçe>
<Anahtar>Elektronik öğrenme başarı faktörleri, elektronik öğrenme ortamı, veri madenciliği, yaşam boyu öğrenme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Yapay Sinir Ağları ile Öğrenci Başarısı Tahmini</Başlık>
<Özetçe>Yapay sinir ağları (YSA) sınıflandırma, kümeleme ve regresyon problemlerinin çözümünde başaruyla uygulanabilmektedir.  Bu sebeple öğrenci ders başarısının erken dönemde tahmini ve gerekli önlemlerin alınabilmesi için de kullanılabilir.  Bu çalışmada Karadeniz Teknik Üniversitesi Tıp Fakültesi Dönem I öğrencilerinin kurul sonu çoktan seçmeli üç ara sınav ve öğrenci başarısını etkileyebilecek diğer faktörler eklenerek dönem sonu final sınavı YSA ve Regresyon analizi ile tahmin edilmeye çalışılmış ve YSA’nın daha yüksek performans gösterdiği gözlenmiştir.


Sonuç olrak daha ileri düzeyde araştırmalar yapılarak erken uyarı sistemleri geliştirilebileceği görülmüştür.</Özetçe>
<Anahtar>Artificial Neural Networks, Prediction, Student Performance, Regression.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ergen Örneklemde Beş Faktör Kişilik Envanterinin Cinsiyetlere Göre Ortalama ve Kovaryans Yapılarıyla Ölçme Eşdeğerliği</Başlık>
<Özetçe>Bu araştırmanın temel amacı beş faktör kişilik modeli çerçevesinde geliştirilen Beş Faktör Kişilik Envanterinin (5FKE) ergen örneklemde yapı geçerliğini incelemektir. Bu amaç doğrultusunda kız ve erkek karşılaştırma gruplarında kişilik envanterinin cinsiyetler arası ölçme eşdeğerliği yapısal eşitlik modellemeleri kapsamındaki  ortalama ve kovaryans yapı analizi ile  test edilmiştir. Araştırmanın katılımcılarını İzmir ilindeki 3 lisede (2 devlet 1 özel lise)  kayıtlı olan toplam 490 lise öğrencisi (%63,1 kız, %36,9 erkek,  yaş ortalaması 16,59 ve standart sapması 0,841) oluşturmaktadır. 5FKE’nin iç tutarlık güvenirlik analizleri sonucunda Cronbach’s Alpha katsayıları temel faktörler düzeyinde .78 (özdenetim/sorumluluk) ve .93 (duygusal tutarsızlık) ranjları arasında bulunmuştur. Açımlayıcı faktör analizi sonucunda da ergenlerde beş faktör kişilik yapısının, yetişkinlerde saptandığı biçimde aynı faktör örüntüsüne sahip olduğu tespit edilmiştir. Ölçme modeli, 5FKE’nin gözlenen onyedi  altboyut  ve beş temel  örtük faktörden oluşturulmuş, cinsiyetler arası  ölçme eşdeğerliği ortalama ve kovaryans yapı analizleri iç içe geçmiş beş farklı hiyerarşik model ile test edilmiştir. 5FKE’nin cinsiyet gruplarında faktör yapısını tamamen sağladığı, skalar değişmezlik aşamasında kısmi skalar modelin veriye uyum gösterdiği ve katı değişmezlik koşulunun kabul edilebilir düzeyde sağlandığı tespit edilmiştir.</Özetçe>
<Anahtar>Beş faktör kişilik modeli, Ölçme eşdeğerliği, ortalama ve kovaryans yapısı modeli, ergenlik dönemi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Zihin Engelli Çocukların Annelerinde Sosyal Beceri Dereceleme Sistemi Ebeveyn Formu’nun Psikometrik Özelliklerinin Değerlendirilmesi</Başlık>
<Özetçe>Bu çalışmada, Gresham ve Elliott (1990) tarafından geliştirilen “Sosyal Beceri Derecelendirme Sistemi (SBDS), 6-12 yaş grubu Ebeveyn Formu” Türkçe’ye uyarlanmış, zihin engelli çocuğu olan annelerden toplanan veriler üzerinden geçerlik ve güvenirlik çalışmaları yapılmıştır. Araştırmada açımlayıcı ve doğrulayıcı faktör analizi çalışmaları yapılmış; madde-toplam korelâsyonları, formda yer alan Sosyal Beceri ve Problem Davranışlar alt ölçekleri arasındaki korelâsyonlar ile Cronbach Alfa iç tutarlılık katsayıları hesaplanmıştır. Çalışmanın sonucunda SBDS Ebeveyn Formu Sosyal Beceri Ölçeği’nin dört alt faktörden, Problem Davranış Ölçeği’nin ise üç alt faktörden oluştuğu, bu faktör yapısının Gresham ve Elliott (1990) tarafından yapılan faktör analizi sonuçlarıyla tutarlılık gösterdiği belirlenmiştir. Bulgular, SBDS Ebeveyn Formu’nun zihin engelli çocukların sosyal becerileri ve problem davranışlarının ebeveynleri tarafından değerlendirilmesi amacıyla geçerli ve güvenilir bir araç olarak kullanılabileceğini ortaya koymuştur</Özetçe>
<Anahtar>Sosyal beceriler, problem davranışlar, ebeveyn, zihin engelli çocuklar.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Üniversite Öğrencilerinin Öz-Saygı ve Duygusal Zekâ Düzeylerinin Problemli Internet Kullanımıyla İlişkisi</Başlık>
<Özetçe>Bu çalışmada üniversite öğrencilerinin problemli internet kullanımlarıyla öz saygı, duygusal zekâ düzeyleri ve duygusal zekâ alt boyutları arasında anlamlı bir ilişki olup olmadığı ortaya çıkarılmaya çalışılmıştır. Çalışmada korelasyonel araştırma yöntemi kullanılmıştır. Veri toplama aracı olarak İnternette Bilişsel Durum Ölçeği’ni, Rosenberg Öz Saygı Ölçeği’ni, Bar-On EQ-i Duygusal Zekâ Ölçeği’ni ve demografik bilgi formunu içeren anketten yararlanılmıştır. Oluşturulan anket 11 üniversitenin eğitim fakültesinde okuyan 2200 öğrenciye uygulanmıştır. Anket uygulanan öğrencilerin 470’nin problemli internet kullanımına sahip olduğu belirlenmiş ve bu öğrencilerden elde edilen verilere betimsel ve kestirimsel istatistik yöntemleri uygulanmıştır. Yapılan analizler sonucunda duygusal zekâ ve problemli internet kullanımı arasında;  öz saygı ve problemli internet kullanımı arasında zayıf bir ilişki belirlenmiştir. Öz saygı ve duygusal zekânın problemli internet kullanımının yordayıcıları olmadığı tespit edilmiştir.</Özetçe>
<Anahtar>Problemli Internet Kullanımı, öz saygı, duygusal zekâ</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Türkiye’deki Sosyo-Ekonomik Seviyeye Bağlı Matematik Başarı Farklılıklarının Avrupa Birliği Ülkeleri ile Karşılaştırılması</Başlık>
<Özetçe>Bu çalışmanın amacı Türkiye ve Avrupa Birliği ülkelerindeki orta okul öğrencileri arasında matematik derslerinde sosyo-ekonomik seviyeye bağlı başarı farklılıklarını karşılaştırmalı olarak incelemektir. Uluslararsı Matematik ve Fen Eğilimleri Araştırması’nın (TIMSS) 2007 datası kullanılmıştır.Örneklemi, Türkiye ve bu çalışma için gerekli değişkenleri sağlayan Avrupa Birliği ülkeleri (Bulgaristan,Kıbrıs, Çek Cumhuriyeti, Macaristan, İtalya, Litvanya, Malta, Romanya ve Slovenya) oluşturmuştur. Çalışmada Türkiye’deki düşük ve yüksek sosyo-ekonomik seviyedeki öğrenciler arasında önemli başarı farklılıkları olduğu ortaya çıkmıştır. Öğrencilerin sosyo-ekonomik seviyeleri ve matematik başarıları arasındaki korelasyon Türkiye’de örneklemdeki Avrupa Birliği ülkelerine kıyasla daha fazladır. Örneklemdeki ülkeler arasında sadece Macaristan’da düşük ve yüksek sosyo-ekonomik seviyedeki öğrencilerin matematik başarıları arasındaki farklılıklar Türkiye’deki kadar büyük veya Türkiye’dekinden biraz daha fazladır.</Özetçe>
<Anahtar>orta okul, matematik derslerinde başarı </Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>PowerPoint Öğretim Materyalleri ile Somut Öğretim Materyallerin Öğrenme Etkililiği Açısından Karşılaştırılması</Başlık>
<Özetçe>Bu araştırmayla ilköğretim 6. sınıf matematik dersinde somut materyallerin kullanıldığı öğretim ile temsili gösterimlerin yer aldığı PowerPoint materyallerinden yararlanılan öğretim arasında, diğer taraftan sözü edilen materyal türlerinin birlikte kullanıldığı öğretim ile sadece birinin kullanıldığı öğretim  arasında öğrenme düzeyi açısından farklılık olup olmadığının belirlenmesi amaçlanmıştır. Araştırmada, ön test-son test karşılaştırma gruplu deneysel model kullanılmış ve materyal türlerinin etkisini ortaya koymak için rastlantısal olarak oluşturulmuş üç bağımsız grup öğrenme düzeyleri açısından karşılaştırılmıştır. Bu araştırmaya 2010-2011 eğitim-öğretim yılında bir ilköğretim okulunun altıncı sınıflarına kayıtlı 92 öğrenci katılmıştır. Araştırmadaki somut öğretim materyalleri, matematik öğretimine özgü olan sayı pulları ya da eşitlik modelleri gibi materyalleri, ayrıca matematiğe özgü olmayan ancak öğretim materyali olarak kullanılabilecek şeker, kese, kraker ya da vida gibi günlük yaşam gereçlerini kapsamaktadır. PowerPoint öğretim materyalleri ise resim, çizim ve animasyon gibi temsili gösterimler ile sözel bilgilerin yer aldığı sunular olarak hazırlanmıştır. Araştırmada öğrencilerin öğrenme düzeyini ölçmek amacıyla çoktan seçmeli ve açık uçlu olmak üzere iki ayrı test uygulanmıştır. Araştırmanın üç farklı öğretim ortamında materyal kullanımına dayalı olarak yürütülen 10’ar ders saati sonucunda öğrenme düzeyi açısından gruplarda istatistiksel olarak anlamlı bir artış belirlenmiştir.  Ancak deney grupları arasında öğrenme düzeyi açısından istatistiksel olarak anlamlı bir farklılık bulunmamıştır. </Özetçe>
<Anahtar>Somut Öğretim Materyalleri; PowerPoint Öğretim Materyalleri; Matematik Öğretimi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>LİSANS ÖĞRENCİLERİNİ YÜKSEK ÖĞRENİM GÖRMEYE YÖNELTEN NEDENLER VE SOSYALLEŞME TAKTİKLERİ</Başlık>
<Özetçe>Bu çalışmanın amacı, Eğitim Fakültesi lisans öğrencilerini yüksek öğrenim görmeye yönelten nedenler ile öğrencilerin sosyalleşme taktiklerini belirleyerek aralarındaki ilişkileri incelemek ve bu değişkenlerin cinsiyet ile sınıf düzeyi değişkenlerine göre farklılık gösterip göstermediğini ortaya koymaktır. Araştırmada Mersin Üniversitesi Eğitim Fakültesi örnek durum (vaka) olarak belirlenerek fakülteye kayıtlı tüm lisans öğrencileri araştırmanın örneklemini oluşturmuştur. ‘Yüksek Öğrenim Görmeye Yönelten Nedenler Ölçeği’ ve ‘Sosyalleşme Taktikleri Ölçeği”  aracılığıyla örneklemden veriler toplanmış ve korelasyon,  t-testi ve ANOVA ile analiz edilmiştir. Analiz sonuçlan öğrencileri yüksek öğrenim görmeye yönelten nedenler ile öğrencilerin kullandıkları sosyalleşme taktikleri arasında orta düzeye yakın anlamlı ilişkiler olduğunu göstermiştir. Ayrıca, öğrencilerin yüksek öğrenim görme nedenleri ile öğrencilerin sosyalleşme taktikleri cinsiyete ve bulundukları sınıf düzeyine göre anlamlı farklılıklar göstermektedir.</Özetçe>
<Anahtar>Öğrenim Görme Nedenleri; Sosyalleşme Taktikleri; Yüksek Öğretim</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğretmen Adaylarının Yaşam Boyu Öğrenmede Anahtar Yeterliklere Sahip Olma Düzeyleri</Başlık>
<Özetçe>Bu çalışmanın amacı, öğretmen adaylarının (N=551) yaşam boyu öğrenmede anahtar yeterliklere sahip olma düzeyini incelemektir. Araştırma örneklemini Çanakkale Onsekiz Mart Üniversitesi Eğitim Fakültesi dördüncü sınıf öğrencileri oluşturmuştur. Veriler Şahin, Akbaşlı ve Yanpar Yelken (2010) tarafından geliştirilen “Yaşam Boyu Öğrenme İçin Anahtar Yeterlikler Ölçeği” ile toplanmıştır. Araştırma verileri ANOVA, bağımsız t testi ve Scheffe testi ile analiz edilmiştir. Analiz sonuçlarına göre öğretmen adaylarının yaşam boyu öğrenmede anahtar yeterliklere sahip olma düzeyleri cinsiyet ve öğrenim görülen anabilim dalı açısından istatistiksel anlamlı farklılık göstermektedir. Öğretmen adaylarının kendilerini en yeterli hissettiği alanın anadilde iletişim, en yetersiz hissettikleri alanların yabancı dilde iletişim ile sosyal ve vatandaşlıkla ilgili yeterlikler olduğu belirlenmiştir.</Özetçe>
<Anahtar>Yaşam boyu öğrenme, öğretmen eğitimi, öğretmen yeterlikleri.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Mutlu Okul</Başlık>
<Özetçe>Bu çalışma, çocukların eğitildiği mekanlar olarak okulların, mutlu bir yer olması gerektiği düşünülerek, “mutlu okul”  kavramını ele almış ve öğrencilere göre “mutlu okul”u tanımlamayı amaçlamıştır. Araştırma, Kahramanmaraş merkezindeki iki ortaöğretim (Anadolu lisesi) okulunda toplam 47 öğrenciyle görüşülerek gerçekleştirilmiştir. Çalışmanın verileri yarı yapılandırılmış görüşme tekniğiyle elde edilmiştir. “Geldiğinizde sizleri mutlu edecek bir okul hayal ediniz ve bu okulu betimleyiniz, okulunuzun daha mutlu olması için okul müdürüne düşen görevler nelerdir, okulunuzun daha mutlu olması için öğretmenlerimize düşen görevler sizlere göre nelerdir, okulunuzun daha mutlu ve huzurlu olması için öğrencilerimize (sizlere) düşen görevler nelerdir” soruları sorulmuş ve bu sorulara ilişkin analiz işlemleri yapılmıştır. Verilerin analizinde nitel araştırma yöntemlerinden içerik analizi kullanılmıştır. Çalışma sonunda, mutlu okul tanımı yapılmış, mutlu okulda müdür, öğretmen ve öğrenciye düşen görevler belirlenmeye çalışılmıştır.

</Özetçe>
<Anahtar>mutlu okul, mutlu öğrenci, mutlu okulda öğretmen, mutlu okulda müdür</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>8. Sınıf Amerikan ve Türk Öğrencilerinin Vatandaşlık ile ilgili Algılarının Karşılaştırılması</Başlık>
<Özetçe>Bu çalışmanın amacı 8. Sınıf Amerikan ve Türk öğrencilerinin vatandaşlık ile ilgili algılarını karşılaştırmaktır. Araştırmada IEA Civic Education Study tarafından hazırlanan bir vatandaşlık tutum ölçeği uygulanmıştır. Araştırma grubu ise 423 Amerikan ve 414 Türk olmak üzere toplam 837 öğrenciden oluşmaktadır. Araştırma sonucuna göre Amerikan ve Türk öğrencilerin vatandaşlık tutum puanlarında anlamlı bir farklılık vardır. Amerikan ve Türk öğrencilerinin en fazla fikir ayrılığına düştükleri konu “ülkeyi savunmak için silahlı kuvvetlerde hizmet etmeye istekli olma”dır. Türk öğrencilerin askere gitme konusunda Amerikan öğrencilerinden daha istekli oldukları tespit edilmiştir. Buna karşın “çok çalışmak” konusunda her iki ulusun ögrencileri de birbirilerine yakın görüştedirler. Çalışma sonunda araştırma grubunun vatandaşlık algıları üzerinde etkili olabilecek faktörler tartışılmıştır.</Özetçe>
<Anahtar>Vatandaşlık, Amerikan vatandaşlık eğitimi, Türk  vatandaşlık eğitimi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Türkçe ve İngilizce Derslerine Yönelik Tutumun Akademik Başarıya Etkisi</Başlık>
<Özetçe>Günümüz anadili edinimi ve yabancı dil öğretimi araştırmalarının odağını öğrenen özellikleri oluşturmaktadır. Tutum bu çerçevede öne çıkan kavramlardan biridir. Öğrencilerin bir dile yönelik olumlu tutumunun birçok öğrenme ortamında kolaylık ve başarı sağladığı, olumsuz tutumun ise başarısızlıkla ilişkili olduğu öngörülmektedir. Bu durumda öğrenen özelliklerinin saptanması, tutumlarının belirlenmesi eğitim ve öğretim hedeflerinin geliştirilmesinde yol gösterici olacaktır. Bu çalışmada, ortaöğretim 8. ve 9. sınıf öğrencilerinin İngilizce ve Türkçe derslerine yönelik tutumlarının akademik başarılarına etkisi incelenmiştir. Araştırmada elde edilen bulgulara göre, öğrencilerin İngilizce dersine yönelik tutumları ile akademik başarıları arasında anlamlı bir ilişki olduğu belirlenmiştir. Ancak Türkçe dersine yönelik tutum ile akademik başarı arasında bir ilişki saptanmamıştır. Ayrıca Türkçe ve İngilizce dersine yönelik tutumun birbiriyle ilişkili olmadığı da saptanan veriler arasındadır. Bunun yanı sıra, İngilizce başarı notu ile Türkçe başarı notu arasında anlamlı bir ilişki olduğu belirlenmiştir.</Özetçe>
<Anahtar>tutum, anadili, yabancı dil, akademik başarı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üstün Yetenekli ve Tipik Gelişim Gösteren Çocukların Ahlaki Yargı Düzeyine Hazırlanan Yaratıcı Drama Programlarının Etkisinin İncelenmesi</Başlık>
<Özetçe>Bu araştırma yaratıcı drama yöntemiyle verilen, ahlaki yargılama düzeyinin gelişimini destekleyici eğitimin, altıncı ve yedinci sınıf düzeyindeki üstün yetenekli ve normal gelişim gösteren çocukların ahlaki yargılama düzeylerine etkisini incelemek amacıyla planlanmıştır. Araştırmada veri toplama aracı olarak Rest (1979) tarafından geliştirilen Ahlaki Yargılar Envanteri (Difining Issues Test-DIT) kullanılmıştır. Müdahale etkisini ortaya çıkarmak amacıyla deneykontrol gruplu öntest-sontest-izleme ölçümlü desenleme gerçekleştirilmiştir. Uygulanan 10 haftalık (20 oturum) drama programları sonucunda hem üstün yetenekli hem de normal gelişim gösteren çocuklardan oluşan deney grubunun ortalamalarının sontest ve izlemede kararlı olarak farklılaştığı görülmektedir. Bunun yanı sıra kontrol grubuna ilişkin ölçümlerde zaman açısından bir değişim gözlenmemiştir. Deney grubuna yapılan müdahale ve izleme ile meydana gelen kalıcılık sonucunda öntest puanlarına göre değişim %100 olarak ortaya çıkmıştır.</Özetçe>
<Anahtar>Üstün yetenek; tipik gelişim; ahlaki yargı; yaratıcı drama.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim Matematik Öğretmeni Adaylarının Teknolojik Pedagojik Alan Bilgisi Yapılarının Modellenmesi</Başlık>
<Özetçe>Bu çalışmanın amacı Schmidt ve arkadaşları (2009) tarafından geliştirilen "Teknolojik Pedagojik Alan Bilgisi" (TPAB)  ölçeğinin Türkçe'ye uyarlanarak sadece matematik dersi için geçerlik ve güvenirliğini test etmek ve ölçeğin boyutları arasındaki ilişkiyi yapısal eşitlik modellemesi ile incelemektir. Dilsel eşdeğerlik sınaması sonrasında elde edilen ölçek 473 ilköğretim matematik öğretmenliği lisans öğrencisine uygulanmıştır. Yapı geçerliğini ve faktör yapısını incelemek amacıyla açımlayıcı ve doğrulayıcı faktör analizi yapılmıştır. Ayrıca ölçeğin boyutları arasındaki ilişkileri incelemek amacı ile yapısal eşitlik modeli oluşturulmuştur. Güvenirlik üst ve alt %27’lik gruplar arasındaki farkın anlamlılığı ve Cronbach alfa katsayısı ile incelenmiştir. Bulgular, ölçeğin dört faktörlü bir yapıda olup uyum indekslerinin kabul sınırında bulunduğunu Cronbach alfa güvenirliğinin 0.91, tüm alt boyutlarının güvenirlik değerlerinin 0.70' den büyük olduğunu, üst ve alt % 27 lik grupların madde ortalamaları arasındaki tüm farkların anlamlı olduğunu ortaya koymuştur. Bu sonuçlar TPAB ölçeğinin Türkçe formunun geçerli ve güvenilir bir ölçme aracı olduğunu göstermektedir.</Özetçe>
<Anahtar>Teknolojik pedagojik alan bilgisi, geçerlik, güvenirlik</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>BİR YORDAMA ÇALIŞMASI: İNGİLİZCE ÖĞRETMENLERİNİN GENEL VE MESLEKİ ÖZ-YETERLİK ALGILARI</Başlık>
<Özetçe>Bu çalışmanın amacı, İlköğretim İngilizce öğretmenlerinin genel yetkinlik düzeylerinin İngilizce öğretimi alanına özgün mesleki öz-yeterlik algılarını yordayıp yordamadığını araştırmaktır. Araştırmacılar tarafından güvenilir ve geçerli bir “İngilizce Öğretmenlerinin Öz-Yeterlik Algısı Ölçeği” geliştirilmiştir. Geliştirilen ölçeğin yanı sıra İngilizce öğretmenlerinin genel yetkinlik inancı düzeyini belirlemek amacıyla Çelikkaleli ve Çapri (2008) tarafından Türkçeye uyarlanan Genel Yetkinlik İnancı Ölçeği Mersin’ de görev yapan 345 öğretmene uygulanmıştır. Faktör analizi, betimleyici istatistikler, korelasyon ve regresyon analizleri kullanılmıştır.  İngilizce öğretimi alanına özgün mesleki öz-yeterlik algısının dört boyutunun birbirleri ve genel yetkinlik inancı ile aralarında anlamlı bir ilişki bulunmuştur. Genel yetkinlik inancı düzeyinin mesleki öz-yeterliğin her boyutunu yüksek düzeyde yordayabildiği belirlenmiştir.</Özetçe>
<Anahtar>öz-yeterlik, genel, mesleki, İngilizce öğretmenleri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Gençlere Yönelik Tutum Ölçeğinin Geliştirilmesi</Başlık>
<Özetçe>Bu çalışmada yetişkinlerin gençlere ilişkin tutumlarını belirlemeye yönelik bir ölçme aracının geliştirilmesi amaçlanmıştır. Gençlere Yönelik Tutum Ölçeği (GYTÖ) olarak adlandırılan bu ölçme aracının geliştirilmesi için ilk etapta 71 denemelik madde yazılmış, uzman görüşleri sonucunda 60 maddelik taslak formu oluşturulmuştur ve bu taslak formunda  tutumun biliş, duyuş ve davranış boyutlarını kapsayan olumlu ve olumsuz tutum ifadeleri yer almaktadır. Ölçeğin geçerlik ve güvenirlik çalışması 302 kişiden oluşan yetişkin grubu üzerinden yürütülmüştür. Ölçeğin yapı geçerliğine yönelik kanıtlar aşamalı olarak sağlanmıştır. Ölçek iki faktörlü bir yapıdan (olumlu ve olumsuz yaklaşım) oluşmakta ve bu yapı toplam varyansın % 34.21’ini açıklamaktadır. Ölçeğin Cronbach alpha güvenirlik katsayısı faktörler bazında, olumlu yaklaşım için .92, olumsuz yaklaşım için .91 olarak hesaplanmıştır. Ön uygulamada elde edilen sonuçlar doğrultusunda yeterli ölçütler sağlayamayan 8 maddenin çıkarılması ile nihai formunda 52 madde bulunan ve iki faktörden oluşan tutum ölçeği araştırmacıların kullanımına hazır hale getirilmiştir. </Özetçe>
<Anahtar>Gençlere Yönelik Tutum; Ölçek Geliştirme; Tutum</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Yabancı Dil Olarak Türkçe Öğrenenlere Yönelik Gereksinim Çözümlemesi</Başlık>
<Özetçe>Bu araştırmanın amacı, yabancı dil olarak Türkçe öğrenenlerin dil öğrenme sürecinde gereksinim duydukları konuları, öğrenme biçimlerini, dil becerilerini, öğrenme ortamlarını, ders materyallerini, sınıf dışı etkinlikleri ve değerlendirilme yollarını belirlemektir. Araştırma, bir dil öğretimi merkezinde öğrenim görmekte olan 305 öğrenciyle yürütülmüştür. Çalışmada araştırmacılar tarafından geliştirilen “Yabancı Dil Olarak Türkçe Öğrenenler İçin Gereksinim Çözümlemesi Sormacası” kullanılmıştır. Sormaca, “temalar, öğrenme biçimleri, dil becerileri, öğrenme ortamları, ders materyalleri, sınıf dışı etkinlikler ve değerlendirme” olmak üzere yedi boyuttan oluşmaktadır. Sormaca yoluyla elde edilen veriler, frekans ve yüzde değeri olarak hesaplanmıştır. Araştırmanın sonucunda yabancı dil olarak Türkçe öğrenenlerin en çok Türk kültürü ile, kendi ülkeleri ile ve işleri/meslekleri ile ilgili konulara ilgi duydukları görülmüştür. Ayrıca dil öğrenimi sürecinde öğretmeni dinleme, video izleme ve küçük grup tartışmaları gibi görsel ve işitsel etkinliklere ağırlıklı olarak gereksinim duydukları belirlenmiştir. Öğrenenlerin öğretim ortamı ile ilgili gereksinimlerinin çözümlenmesi sonucunda ise öğrenenlerin uzaktan destekli eğitime gereksinim duydukları halde tümüyle uzaktan eğitime dayalı bir ders ortamını yeğlemedikleri saptanmıştır. Öğrenenlerin, değerlendirme aşamasında ise öz değerlendirme ve akran değerlendirmesi gibi uygulamaları yeğlemedikleri; buna karşılık, öğretmenlerinin yazılı/sözlü çalışmalarını değerlendirmesine gereksinim duydukları belirlenmiştir.</Özetçe>
<Anahtar>Yabancı dil olarak Türkçe öğretimi, gereksinim çözümlemesi, öğrenen merkezli dil eğitimi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üniversite Öğrencilerinin İlişki İnançlarının Cinsiyet ve Romantik İlişki Yaşama Durumlarına Göre İncelenmesi</Başlık>
<Özetçe>Bu araştırmanın amacı, üniversite öğrencilerinin işlevsel olmayan ilişki inançlarının cinsiyet ve romantik ilişki yaşama durumu değişkenlerine göre farklılaşıp farklılaşmadığını incelemektir. Araştırma grubunu Mersin Üniversitesi’nde öğrenim gören 742 lisans öğrencisi oluşturmaktadır. Bu çalışmada ölçme aracı olarak “İlişki İnançları Ölçeği” kullanılmıştır. Araştırma verileri t-testi ve tek yönlü varyans analizi (ANOVA) teknikleri kullanılarak analiz edilmiştir. Araştırma bulgularına göre, üniversite öğrencilerinin romantik ilişkilere yönelik inançları, cinsiyet ve romantik ilişki yaşama durumuna göre farklılık göstermiştir. Cinsiyet açısından ele alındığında, erkek öğrencilerin romantik ilişkilere yönelik inançlar arasında yer alan “her şeyi birlikte yapmalıyız”, “birbirimizin bütün ihtiyaçlarını karşılamalıyız” ve “birbirimizi değiştirebilmeliyiz” inançlarına kızlara oranla daha yüksek düzeyde sahip oldukları saptanmıştır. Romantik ilişki yaşama durumu açısından incelendiğinde ise “daha önce yaşamayıp, şimdi romantik bir ilişki yaşayan” öğrenciler ile “daha önce ve şimdi romantik bir ilişki yaşayan” öğrencilerin diğer gruplardaki öğrencilere göre daha yüksek düzeyde işlevsel olmayan ilişki inançlarına sahip oldukları belirlenmiştir. </Özetçe>
<Anahtar>romantik ilişki; ilişki inançları; rasyonel olmayan inançlar</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Beden Eğitimi Ve Spor Derslerinde Dönüt Kullanımının Öğretmen Boyutuyla Değerlendirilmesi</Başlık>
<Özetçe>Araştırma Beden Eğitimi ve Spor Öğretmenlerinin (BEÖ) dönüt kullanım oranları ve dönüt kullanımının bazı değişkenlere göre nasıl etkilendiğinin tespiti amacıyla yapılmıştır. Araştırma 2011-2012 öğretim yılında toplam 2827 BEÖ’ne yapılmıştır. Veri analizinde, frekans, yüzde, “t” testi, tek yönlü varyans analizi (ANOVA) kullanmıştır. Bulgularda; BEÖ’nin sıklıkla (1205(%43,1)) sözel dönüt, arasıra (1099(%39,2)) görsel dönüt, yine arasıra (1116(%40)) hem sözel hem görsel dönüt kullandıkları görülmüştür. BEÖ’nin dönüt verirken sıklıkla sonuç bilgisi (1168(%41,6)), herzaman süreç bilgisi (1574(%56,1)), sıklıkla açıklayıcı dönüt (1163(41,3)), her zaman düzeltici dönüt (1748(%62)) ve hareketten sonra dönüt (1093(%40,2)) kullandıkları görülmüştür. BEÖ’nin sıklıkla özet dönüt (1361(%48,4)), ortalama dönüt (1358(%48,2), program dönüt (1349(%47,9)), paremetre dönüt (1281(45,5)) ve anında dönüt (1335(%47,4)) kullandığı; arasıra geciktirilmiş dönüt (928(%33,8)) kullanıldığı görülmüştür. BEÖ’nin dönüt verirken her zaman değer ifadeleri (1523(% 54.3)), sıklıkla yansız ifadeler (1094(%38.9)) ve nadiren belirsiz ifadeler (1020(%36.5)), sıklıkla niteliksel (1397(%50.1)) ve niceliksel ifadeler (944(%33.5)) kullandığı; pozitif ifadeleri her zaman (1537(%54.5)), negatif ifadeleri sıklıkla (964(34.2)) kullandığı görülmektedir. Araştırmada, cinsiyet (p  0.001), yaş [F(4-2825)=6.34, p  0.001] ve hizmet yılına göre dönüt kullanım oranları arasındaki fark [F(4-2799)=5.45, p  0.001] anlamlı bulunmuştur.</Özetçe>
<Anahtar>Dönüt, Beden Eğitimi ve Spor Dersi, Beden Eğitimi ve Spor Öğretmeni</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Bavyera Eyaleti İlkögretim Ders Kitaplarında Türk İmgesi Üzerine Bir İçerik Analizi</Başlık>
<Özetçe>Almanya’ya 1961 yılında başlayan Türk göçünün günümüze kadar gelen meseleleri arasında eğitim sorunu önceliğini korumaktadır. Alman eğitim sisteminin özelliği ve yabancılara karşı gösterilen farklı ve bazen de önyargılı yaklaşımların da bu sorunda payı olduğu unutulmamalıdır. Bu kapsamda makalemizde, Bavyera Eyaletinde eğitim sistemi ve burada kullanılan ders kitaplarındaki Türk imajı değerlendirilmektedir. Çalışmada Türk kültürüne ilişkin en çok verinin bulunduğu Kleeblatt Das Lesebuch 3 kitabı detaylı bir şekilde ele alınmış, bunun yanısıra okutulan diğer kitaplardaki Türk imajına ilişkin bulgular özet şeklinde sunulmuştur.</Özetçe>
<Anahtar>ders kitapları, içerik analizi, alman okulları, türkler</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Algılanan Sosyal Destek Kontrol Edilerek Okul Yöneticilerinin Mesleki Tükenmişlik Düzeylerinin Cinsiyet Değişkenine Göre Karşılaştırılması</Başlık>
<Özetçe>Araştırmanın temel amacı kadın ve erkek okul yöneticilerinin mesleki tükenmişlik düzeylerinin algılanan sosyal destek değişkenini kontrol ederek karşılaştırmalı olarak incelenmesidir. Bu amaçla Ankara ilinde görev yapan 306 okul yöneticisine ulaşılmıştır. Faktöriyel ANOVA dizaynının izlendiği çalışmada veri toplama aracı olarak Maslach Tükenmişlik Ölçeği ve Çok Boyutlu Algılanan Sosyal Destek kullanılmıştır. Tek yönlü MANCOVA yoluyla okul yöneticilerinin mesleki tükenmişlik düzeylerinde cinsiyete göre olan farklılıkları ortaya koymak amacıyla sosyal destek değişkeni kontrol edilmiştir. Bulgulara göre algılanan sosyal destek okul yöneticilerinin mesleki tükenmişlik düzeyleri üzerinde olumlu yönde açıklayıcı gücü olan bir faktördür. Literatürle uyumlu olarak kadın okul yöneticilerinin duygusal tükenmişlik düzeylerinin erkek meslektaşlarından daha yüksek olduğu bulunmuştur. Kadın ve erkek okul yöneticilerinin duyarsızlaşma düzeylerinde fark bulunmazken, kişisel başarı alt boyutunda erkeklerin kişisel başarısızlık kaynaklı tükenmişliğe daha az maruz kaldıkları söylenebilir.</Özetçe>
<Anahtar>okul yöneticileri, mesleki tükenmişlik</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Eğitim Bilimleri Fakültesi Öğrencileri Tarafından Kullanılan Dil Öğrenme Stratejilerinin Bazı Değişkenlere Göre Belirlenmesi</Başlık>
<Özetçe>Bu araştırmanın amacı, Ankara Üniversitesi Eğitim Bilimleri Fakültesi öğrencileri tarafından kullanılan dil öğrenme stratejilerinin cinsiyet, lise türü ve ingilizce dersi akademik başarısı değişkenlerine göre incelenmesidir. Araştırma, İngilizce dersine devam eden 210 birinci sınıf öğrencisi ile yürütülmüştür. Oxford (1990) tarafından geliştirilen “Strategy Inventory for Language Learning” adlı ölçme aracının uyarlanmış formu olan “Dil Öğrenme Stratejileri Envanteri” ,öğrencilerin dil öğrenirken kullandıkları doğrudan ve dolaylı stratejileri belirlemek üzere uygulanmıştır. Doğrudan stratejiler, bellek stratejileri, bilişsel stratejiler ve telafi stratejilerini içeren hedef dile yönelik zihinsel süreçleri gerektirir. Dolaylı stratejiler ise bilişüstü stratejiler, duyuşsal stratejiler ve sosyal stratejiler olarak dil öğrenmeyi destekler ve yönetir. Bu araştırmanın sonuçları, Eğitim Bilimleri Fakültesi öğrencilerinin dil öğrenme stratejilerini orta düzeyde kullandıklarını göstermektedir. Farklı düzeylerde kullanılan dil öğrenme stratejileri göz önünde bulundurulduğunda, sosyal stratejilerin orta düzeyde kullanımı en yüksek frekansa sahiptir. Kız öğrenciler, dil öğrenme stratejilerini erkeklerden daha sık kullanmaktadırlar.  Ayrıca öğretmen liselerinden ve diğer lise türlerinden mezun olan öğrencilerin dil öğrenme stratejileri kullanımları bakımından istatistiksel olarak farklılık bulunmaktadır. Araştırmanın sonuçları, daha başarılı öğrencilerin dil öğrenme stratejilerini yüksek düzeyde kullandıklarını göstermektedir.</Özetçe>
<Anahtar>dil öğrenme stratejileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ana Sınıfına Devam Eden Altı Yaş Çocuklarına Verilen Yaratıcı Drama Eğitiminin Çocukların İşitsel Muhakeme ve İşlem Becerilerine Etkisinin İncelenmesi</Başlık>
<Özetçe>Bu araştırma 6 yaşında ve anasınıfına devam eden çocukların işitsel muhakeme ve işlem becerilerine yaratıcı drama eğitimin etkisini incelemek amacıyla çalışılmıştır. Araştırmada öntest-sontest kontrol gruplu deneysel desen kullanılmıştır. Araştırmanın örneklemini 15 deneme ve 15 kontrol grubu olmak üzere toplam 30 çocuk oluşturmuştur. Deneme grubundaki çocuklara öntest uygulamalarından sonra 12 hafta boyunca ve haftada 2 gün 45’er dakikalık etkinlikler halinde Yaratıcı Drama eğitimi verilmiştir. Veri toplama aracı olarak Gardner (1993) tarafından geliştirilen,  Erbay ve Ömeroğlu (2009) tarafından 6 yaş Türk çocuklarına uyarlaması yapılan “İşitsel muhakeme ve işlem becerileri testi” kullanılmıştır. Elde edilen veriler SPSS 15.00 kullanılarak analiz edilmiştir.Araştırma bulguları yaratıcı drama eğitiminin çocukların işitsel muhakeme ve işlem becerilerini geliştirdiğini ve bu gelişimin kalıcı olduğunu göstermiştir. Kontrol grubu çocukların becerilerinde de gelişme gözlenirken, bu gelişmenin istatistiksel olarak anlamlı olmadığı sonucu ortaya çıkmıştır.</Özetçe>
<Anahtar>yaratıcı drama, muhakeme becerileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>6 Yaş Çocuklarının Temel Kavram Bilgi Düzeylerini Desteklemeye Yönelik Öyküleştirme Yöntemine Dayalı Bir Eğitim Uygulaması</Başlık>
<Özetçe>Bu çalışmada öyküleştirme yönteminin 6 yaş çocuklarının temel kavram bilgi düzeylerine etkisinin olup olmadığını araştırmak amaçlanmıştır. Bu amaçla 6 yaş çocuklarının kavram bilgilerini arttırmaya yönelik öyküleştirme yöntemine dayalı bir eğitim uygulaması örneği oluşturulmuştur. Araştırmada deneysel araştırma deseni kullanılmıştır. Araştırmanın çalışma grubunu 2009-2010 eğitim-öğretim yılında Kırşehir İli’nde MEB’e bağlı bir bağımsız anaokulunda öğrenim gören 6 yaşındaki 39 çocuk oluşturmuştur.Veri toplama aracı olarak çocukların kavram gelişimlerini ölçmek amacıyla “Bracken Temel Kavram Ölçeği”nin gözden geçirilmiş formu kullanılmıştır. Öyküleştirme yöntemi kullanılarak hazırlanan eğitim etkinlikleri araştırmacı tarafından 8 hafta boyunca uygulanmıştır. Deney ve kontrol gruplarının ön test – son test uygulamaları arasındaki farkın anlamlılığını test etmek için ve deney grubuna ait ön test- son test, son test- kalıcılık testi sonuçları arasındaki farkı belirlemek için parametrik olmayan istatistiksel yöntemler kullanılmıştır. Son test uygulamasından 4 hafta sonra kalıcılık testi uygulaması yapılmış ve bu test puanları da parametrik olmayan istatistiksel yöntemler kullanılarak analiz edilmiştir. Araştırma sonucunda 6 yaş çocuklarının kavram bilgilerini arttırmaya yönelik olarak hazırlanmış öyküleştirme yöntemine dayalı eğitim etkinliklerinin uygulandığı deney grubuyla, sadece günlük eğitim planlarında yer alan etkinliklerin uygulandığı kontrol grubu arasında Bracken Temel Kavram Ölçeği’nin ele alınan alt boyutları ve toplam test puanı açısından deney grubunun lehine anlamlı bir farklılık bulunmuştur.</Özetçe>
<Anahtar>Okul Öncesi Eğitim, Öyküleştirme Yöntemi, Kavram Eğitimi, Bracken Temel Kavram Ölçeği</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>İlköğretim Matematik Öğretmeni Adaylarının Pedagojik Alan Bilgisi Bağlamında Sorgulama Becerileri ve Öğrenci Bilgileri</Başlık>
<Özetçe>Bu çalışmanın amacı, ilköğretim matematik öğretmen adaylarının klinik görüşme görevlerini hazırlayabilme, sorgulayabilme ve sorguladıkları öğrencilerin düşüncelerini analiz edebilme ve yorumlayabilme becerilerini belirlemektir. Araştırmanın katılımcıları, İlköğretim Matematik Öğretmenliği 3. sınıfa devam eden 39 öğretmen adayıdır. Çalışmada adayların bir ilköğretim öğrencisi ile gerçekleştirdikleri görüşmelerde kullandıkları sorgulama stratejileri ile adayların bu öğrencilerin matematiksel düşüncelerine ilişkin bilgileri araştırılmıştır.  Araştırmanın verileri görüşme dökümleri, klinik görüşme video kayıtları, öğrencilere ilişkin hazırlanan raporlar ve adayların tuttukları günlüklerdir. Veriler nitel olarak analiz edilmiştir. Analiz sonucunda adayların soru hazırlama ve sorgulama becerilerinin ve buna bağlı olarak da öğrenci bilgi edinimlerinin genel olarak yeterli düzeyde olmadığı belirlenmiştir. Ancak bu çalışma sonucunda adayların matematik öğrenimi ve öğretimine ilişkin düşüncelerinde ve inançlarında büyük değişimler olduğu da gözlenmiştir.</Özetçe>
<Anahtar>Pedagojik alan bilgisi, sorgulama stratejileri, klinik görüşme, öğrenci bilgisi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>ÖĞRENCİLERİN FİKİRLERİNİ TAKİP ETME: NE KADAR İZİN VERİLİR?</Başlık>
<Özetçe>Bu makalenin amacı, şu iki soruya cevap aramaktır: Bir öğretmen problem çözme sürecinde öğrencilerin alternatif fikirlerini takip ederken neler olur? Problem çözme sürecini öğrencilere bırakmanın limiti nedir? On beş yıllık öğretmenlik tecrübesi olan bir öğretmen, profesyonel bir gelişim programı çerçevesinde pedagojisini argüman-tabanlı yaklaşıma göre değiştirmeye çalışmıştır. Bu makale, “reel sayılar ünitesinin” işlenişi sırasında kaydedilen videolardan seçilen bir dersten anlık bir fotografı yansıtmaktadır. Sınıf söylemi ve öğretmenin öğrencilerin fikirlerini takip ederken yaşadığı zorluklar detaylı bir şekilde analiz edilmiştir. Sonuçlar, geleneksel öğretim yöntemindeki “güvenli bölgesi”nden kaynaklı olarak, öğrencilerin kendi problem çözme süreçlerini oluşturmalarına ve matematiksel anlamalarını açıklamalarına izin verme konusunda öğretmenin ikilemde kaldığını göstermiştir. Pedagoji değişiminde bu tür bir ikilem matematiği sadece algoritma olarak gören bakış açısından matematiği insan ürünü olarak gören bir bakış açısına geçiş sürecini engellemektedir.</Özetçe>
<Anahtar>öğretmen değişimi; öğrenme; matematikte problem çözme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Adaylıktan Göreve Öğretmen Özyeterliği ve Öğretmenlik Mesleğine Yönelik Tutumlardaki Değişimler</Başlık>
<Özetçe>Bu araştırmada öğretmen özyeterlik inançları ile öğretmenlik mesleğine yönelik tutumların dört yıllık lisans eğitimi süresince ve ilk görev yılının sonundaki değişiminin incelenmesi amaçlanmıştır. Çalışma nicel araştırma yöntemlerinden boylamsal taramayla yürütülmüştür. Ege Üniversitesi Eğitim Fakültesi ilköğretim bölümü sınıf öğretmenliği programına 2006–2007 güz döneminde başlayan öğrencilere öğretmen özyeterlik ölçeği ve öğretmenlik mesleğine yönelik tutum ölçeği her öğretim yılının sonunda (Mayıs/Haziran 2007–2008–2009–2010) ve mesleğe başladıkları ilk yılın sonunda (Temmuz-Eylül 2011) uygulanmıştır (n=32). Bulgular, lisans eğitimi boyunca öğretmen özyeterlik inançlarının anlamlı derecede arttığını ancak mesleğe yönelik tutumların anlamlı olarak değişmediğini göstermektedir. İlk öğretmenlik yılının sonunda da aynı sonuçlar elde edilmiş; öğretmen özyeterliği anlamlı derecede yükselmiş, mesleğe yönelik tutumlar yükselse de anlamlı farklılık görülmemiştir.</Özetçe>
<Anahtar>Öğretmen özyeterlik inancı, öğretmenlik mesleğine yönelik tutum, öğretmen yetiştirme, boylamsal araştırma.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim Öğretmen Adaylarının Eğitim Programı Kavramına Yükledikleri Metaforlar</Başlık>
<Özetçe>Bu araştırmanın amacı,  öğretmen adaylarının eğitim programına ilişkin kullandıkları metaforları ortaya koymaktır. Araştırma, Eskişehir Anadolu Üniversitesi Eğitim Fakültesi İlköğretim Bölümü, Sınıf Öğretmenliği, Matematik Öğretmenliği, Okulöncesi Öğretmenliği ve Sosyal Bilgiler Öğretmenliği Programlarında 4. sınıfta öğrenim gören 120 öğretmen adayı ile gerçekleştirilmiştir.  Araştırmada veri toplamak amacıyla araştırmaya katılan öğretmen adaylarının eğitim programına ilişkin sahip oldukları düşünceleri ortaya çıkarmak amacıyla açık uçlu bir anket formu hazırlanmış; anket formunda öğretmen adaylarından “Eğitim programı……. gibidir; çünkü…….” cümlesini tamamlamaları istenmiştir. Öğretmen adaylarının eğitim programı kavramına ilişkin düşünceleri içerik analizi tekniği ile çözümlenmiştir. Araştırma sonucunda öğretmen adaylarının eğitim programlarına ilişkin olarak toplam 84 metafor ürettikleri görülmüş; eğitim programına ilişkin olarak kilometre taşı, sistemli bir bütün, geniş bir yelpaze, gelişime açık, rehber, şekillendirici ve olumsuz etki kategorileri oluşturulmuştur. Sonuç olarak öğretmen adaylarının eğitim programının öneminin farkında oldukları; ancak program konusunda olumsuz düşünceye sahip öğretmen adaylarının da bulunduğu ortaya çıkmıştır.</Özetçe>
<Anahtar>Öğretmen adayı, eğitim programı, metafor</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Program Geliştirmenin İlk Basamağı: Yabancı Dil Olarak Türkçe Öğretiminde İhtiyaç ve Durum Analizi</Başlık>
<Özetçe>Yabancı dil olarak Türkçe Öğretimini (YDTÖ) temelleri henüz yeni kurulan bir disiplin olarak ele aldığımızda, öncelikle öğrencilerin ve öğretmenlerin görüşleri ışığında öğrenci ihtiyaçlarını belirlemek, öğrencilerin eğitim ortamına etkin katılımlarını sağlayabilmek açısından önemlidir. Böylece öğrencilerin dil ihtiyaçlarını gidermeye dönük etkili bir eğitim programı geliştirilebilir. Fakat programının tasarlanması ve uygulamaya konulması ile ilgili dış unsurlar da mevcuttur. Yani mevcut durumun da analiz edilmesi gerekmektedir. Bu açıdan bakıldığında bu çalışmada Taba-Tyler’ın program geliştirme modelinin ilk adımı olan “ihtiyaçları belirleme” parametresinden yola çıkılmıştır. “Bütüncül tek durum” deseninin kullanıldığı mevcut durum çalışmasının amacı Yabancı Dil olarak Türkçe (YDT) öğrenenlere yönelik etkili bir program geliştirmenin ilk basamağı olan ihtiyaç ve durum analizlerinin nasıl yapılacağını göstermektir. Sonuç olarak, Türkçe Öğretim Merkezi’nde (TÖMER) YDT öğrenen 40 genç-yetişkin öğrenci üzerine yapılan gözlemlerden, öğrencilerin anketlere ve bir açık-uçlu soruya vermiş olduğu cevaplardan ve YDT öğreten iki öğretmenle yapılan görüşme sonuçlarından elde edilen nitel ve nicel veriler ışığında YDT öğrenen öğrencilerin ihtiyaçlarındaki çeşitlilik ortaya çıkarılmıştır. Bu sonuçlar dikkate alındığında YDTÖ üzerine program geliştirenlerin öğrenci ihtiyaçlarındaki çeşitliliği dikkate alarak program geliştirmeleri gerekmektedir. YDTÖ olarak isimlendirilen bu yeni disiplinin temelleri ancak böyle kurulabilir. Bu çalışmanın sonuçlarından hareketle YDTÖ programı geliştirenler için bazı öneriler geliştirilmiştir.</Özetçe>
<Anahtar>İhtiyaç Analizi, Durum Analizi, Yabancı Dil olarak Türkçe (YDT), Müfredat Geliştirme.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğretmen Eğitimi Araştırmaları: Yönelimler, Sorunlar ve Öncelikli Araştırma Alanları</Başlık>
<Özetçe>Ülkemizde yapılan öğretmen eğitimi araştırmaları beş başlık altında sınıflandırılabilir:  öğretmen adaylarının mesleğe ilişkin tutum ve algıları; öğretmen adaylarının yeterlik algıları; okullarda uygulama; öğretmen eğitimi programlarına ilişkin değerlendirmeler; öğretmen eğitiminin, öğretmen adaylarının bilgi, beceri ve tutumu üzerindeki etkileri.  Öğretmenlik mesleğine ilişkin tutum ve öğretmen yeterlikleri araştırmaları daha çok anketler yoluyla, öğretmen eğitimi programları ve okullarda uygulama araştırmaları ise nicel, nitel ya da karma desenlerle gerçekleştirilmektedir.  Öğretim süreçleri ile öğretmen adaylarının kazandıkları bilgi ve becerileri ilişkilendiren araştırmalar ise deneysel, ilişkisel ya da nitel desenlerle yapılmaktadır.  Öğretmen eğitimi araştırmalarının yetersiz oluşunun birkaç temel nedeni vardır.  Birincisi bu alanda kullanılan terimlerde bir anlam birliğinin henüz oluşmamıştır.  İkincisi öğretmen eğitimi programlarının YÖK tarafından standart bir çerçeve içinde belirleniyor olmasıdır.  Üçüncüsü araştırmaların öncelikle eğitim fakültelerinde öğrenim gören öğrencilere ve bu eğitimi veren öğretim elemanlarına yönelik olmasıdır.  Dördüncüsü eğitim fakültesi elemanlarının ders yüklerinin fazla olması ve araştırmaya ayrılan zamanın sınırlı olmasıdır.  Son olarak öğretmen eğitimi araştırmaları üzerine meta analiz çalışmalarının olmaması, öğretmen eğitimi araştırmalarına yön verme konusunda bir eksiklik olarak göze çarpmaktadır. </Özetçe>
<Anahtar>öğretmen eğitimi, öğretmen eğitimi araştırmaları, araştırma yönelimleri, araştırma öncelikleri, araştırmaların değerlendirmesi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üniversite Öğrencilerinin Web 2.0 Teknolojileri Kullanma Durumları, Beceri Düzeyleri ve Eğitsel Olarak Faydalanma Durumları</Başlık>
<Özetçe>Bu araştırmada, üniversite öğrencilerinin Web 2.0 teknolojileri kullanma durumları, beceri düzeyleri ve eğitsel olarak faydalanma durumlarını ortaya çıkartmak ve bu değişkenlerin cinsiyet, yabancı dil,  bilgisayar sahipliği ve internet kullanım sıklığı açısından değişiklik gösterip göstermediğini incelemek amaçlanmıştır. Araştırmanın ulaşılabilir evreni olarak Dokuz Eylül Üniversitesi belirlenmiştir. Veri toplama aracı öğrencilerin genel özelliklerini belirlemeye yönelik çoktan seçmeli sorular içeren ve Web 2.0 teknolojileri ile ilgili sıklıkları ölçemeye yönelik Likert tipi maddeler içeren bir anket formudur. Farklı fakültelerden 2776 üniversite öğrencisine ulaşılmıştır. Neticede anında mesajlaşma servislerinin ve sosyal paylaşım sitelerinin Blog, Viki, Podcast ve video paylaşım sitelerine göre daha fazla kullanıldığı ve öğrencilerin kullanma beceri düzeylerinin bu teknolojilerde daha yüksek olduğu ortaya çıkmıştır. Ayrıca cinsiyet, yabancı dil, bilgisayar sahipliği ve internet kullanım süreleri bakımından yürütülen incelemelerde farklılıklar olduğu ortaya çıkmıştır.</Özetçe>
<Anahtar>eğitim teknolojileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öz-Yönelimli Matematik Öğrenme Tutum Ölçeği’nin Türkçeye Uyarlanması</Başlık>
<Özetçe>Bu çalışmanın amacı Lee ve Kim (2005) tarafından geliştirilmiş olan “Öz-Yönelimli Matematik Öğrenme Tutum Ölçeği”nin Türkçe’ye uyarlamasını yapmak, ölçeğin geçerlilik ve güvenilirliğini ortaya koymaktır. Çalışma grubunu, Niğde il merkezine bağlı 24 ilköğretim okulunun 7. ve 8. sınıflarında öğrenim gören 3485 öğrenci oluşturmaktadır. Üç ana boyutlu, 10 SDL faktörlü, 57 maddelik ölçeğin Türkçe uyarlaması üç ana boyut, altı SDL faktörü ve 46 maddeden oluşmaktadır. Sonuç olarak, geçerlik ve güvenilirliği ortaya konmuş olan ölçekteki bu değişimde ülkeler arası kültür farkı ve eğitim ortamları ile eğitim sistemlerindeki değişik algılamaların rol oynadığı düşünülmektedir.  </Özetçe>
<Anahtar>Üstbiliş, öz-yönelimli öğrenme, matematik öğrenme, tutum, uyarlama</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>5-7 Yaş Çocuklarda Sayı Kavramının Gelişimi ve Saymanın Problem Çözmede Kullanımı</Başlık>
<Özetçe>Bu çalışmanın amacı 5-7 yaş çocuklarda sayı kavramının gelişimini incelemektir. Sayısal gelişim olarak sayma ilkelerinin gelişimi ve farklı problem durumlarında saymanın bir strateji olarak kullanım durumları ele alınmıştır. Araştırmaya İç Anadolu Bölgesi’nde bir ilin 5 farklı bölgesindeki ilköğretim okullarının anasınıfı ve birinci sınıflarından toplam 74 öğrenci katılmıştır. Verilerin toplanmasında sayma, karşılaştırma, nesne grubu oluşturma gibi becerileri ölçmeye yönelik 14 sorudan oluşan ölçme aracı kullanılmıştır. Bulgular bu yaş aralığındaki çocuklar için belli sayıda nesne içeren bir grup oluşturmalarının istendiği soruların “kaç tane” türündeki sorulara göre kardinal değer ilkesinin kazanımını daha seçici bir şekilde ölçtüğünü göstermektedir. Çünkü bu tür soruların yanıtlanabilmesi diğer sayma ilkelerinin de kazanılmış olmasını gerektirmektedir. Araştırmanın incelediği tüm becerilerde yaş ile birlikte gelişim gözlenmiştir. Ayrıca, sayma ilkelerinden kardinal değer ilkesinin diğer ilkelere göre daha az gelişmiş olduğu görülmüştür.</Özetçe>
<Anahtar>Matematik eğitimi, sayı kavramı, sayma ilkeleri, kardinal değer</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Epistemolojik İnancın Eleştirel Düşünme ve Üstbiliş ile İlişkisinin Yapısal Eşitlik Modeli ile İncelenmesi</Başlık>
<Özetçe>Bu çalışmada, üniversite öğrencilerinin eleştirel düşünme eğilimleri ve epistemolojik inançları arasındaki ilişkide üstbiliş farkındalık düzeyinin kısmi aracılık etkisinin incelenmesi amaçlanmıştır. Öğrencilerin eleştirel düşünme eğilimlerinin epistemolojik inançlarını etkileyeceği ve üstbilişin bu ilişkide kısmi aracı bir etkiye sahip olduğu ileri sürülmüştür. Çalışmada söz konusu değişkenler arasındaki olası ilişkileri gösteren bir model kurulmuş ve bu model yapısal denklem modellemesi kullanılarak test edilmiştir. Ege Üniversitesinin çeşitli fakülte ve bölümlerinde öğrenim görmekte olan toplam 425 öğrencinin eleştirel düşünme eğilimleri, üstbiliş farkındalıkları ve epistemolojik inançları hakkında bilgi edinebilmek amacıyla çalışma grubuna üç farklı ölçüm aracı uygulanmıştır. Yapısal denklem modeli sonuçları, çalışmada önerilen modeli desteklemektedir. Buna göre; öğrencilerin eleştirel düşünme eğilimlerinin epistemolojik inançlarını etkilediği modelde üstbiliş değişkeninin kısmi aracı değişken niteliğinde olduğu söylenebilir. </Özetçe>
<Anahtar>Eleştirel düşünme, üstbiliş, epistemolojik inanç</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>ÖĞRETMEN ADAYLARININ ÖĞRENCİ BAŞARISINDAN SORUMLULUK ALGILARININ FARKLI DEĞİŞKENLER AÇISINDAN İNCELENMESİ</Başlık>
<Özetçe>Bu çalışma öğretmen adaylarının öğrenci başarısından sorumluluk algılarını farklı değişkenler açısından incelemek amacıyla hazırlanmıştır. Çalışmaya 337 öğretmen adayı katılmıştır. Çalışma verileri Ekici (2012) tarafında Türkçeye uyarlanmış olan öğretmenlerin öğrenci başarısından sorumluluk algı ölçeğiyle toplanmıştır. Verilerin çözümlenmesinde SPSS-15 paket programıyla betimsel istatistikler, tek yönlü varyans analizi (ANOVA), bağımsız gruplar için t-testi, Pearson Korelasyon Katsayısı ve Tukey HSD testi kullanılmıştır. Çalışmada; öğretmen adaylarının öğrenci başarısından sorumluluk algılarının orta düzeyde olduğu tespit edilirken, öğrenci başarısından sorumluluk algıları başarısızlıktan sorumluluk algılarına göre daha yüksek olduğu tespit edilmiştir. Ayrıca öğretmen adaylarının başarıdan sorumluluk algıları cinsiyetlerine, sınıflarına, genel akademik başarılarına göre anlamlı farklılık gösterirken, öğretmenlik mesleğine ilişkin öz-yeterlik algılarına, öğretmenlik mesleğine ilişkin tutumlarına ve akademik öz-yeterlik algılarına göre istatistiksel olarak anlamlı olmadığı belirlenmiştir. Diğer taraftan öğretmen adaylarının öğrenci başarısından sorumluluk algılarıyla akademik öz-yeterlik algıları, öğretmenlik mesleğine yönelik tutumları, sınıfları ve genel akademik başarı düzeyleriyle arasında düşük düzeyde ve pozitif yönde p 0.05 ve p 0.01 düzeylerinde anlamlı ilişkiler bulunmuştur.</Özetçe>
<Anahtar>öğrenci başarısından sorumluluk algısı, öğretmen öz-yeterliği, öğretmenliğe yönelik tutum, akademik öz-yeterlik algısı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Hizmet Öncesi Öğretmen Eğitiminde Toplumsal Cinsiyet Duyarlılığını Geliştirme Adına Pedagojik Bir Deneme</Başlık>
<Özetçe>Bu çalışma, öğretmenlerin toplumsal cinsiyet eşitliğine ilişkin bir duyarlılığa sahip olmaları, bunun için de öncelikle öğretmen yetiştiren kurumlarda bu duyarlılığı kazandıracak politika ve uygulamaların olması gerekliliğinden yola çıkmıştır. Araştırmacı, Türkiye’de öğretmen yetiştiren fakültelerin lisans programlarında toplumsal cinsiyet duyarlılığını geliştirmeye yönelik derslerin olmayışından hareketle, bir lisans dersinin içeriğini bu çerçevede düzenlemiştir. Araştırmacı, katılımcıların (n:22) toplumsal cinsiyete ilişkin bilgi ve duyarlılık düzeylerini belirleyerek, toplumsal cinsiyet konularına odaklanan bir lisans dersinin etkilerini analiz etmeyi amaçlamıştır. Bu amaçla katılımcılara açık uçlu sorular yöneltilmiş, yanıtlar üzerinde betimsel bir içerik analizi uygulanmıştır. Toplumsal cinsiyet konusundaki sistematik bir çalışmanın sonucunda öğretmen adaylarının geleneksel değer yargılarını sorgulamaya başladıkları, kendi yaşamlarından başlayan bir değişim/dönüşüm motivasyonu kazandıkları görülmektedir.</Özetçe>
<Anahtar>Toplumsal cinsiyet; cinsiyetçilik; toplumsal cinsiyet duyarlılığı ve farkındalığı; öğretmen eğitimi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ara-Disiplin Olarak Vatandaşlık ve İnsan Hakları Eğitimi: İlköğretim Öğrencilerinin İnsan Haklarına İlişkin Görüşleri</Başlık>
<Özetçe>Bu araştırmayla, Vatandaşlık ve İnsan Hakları Eğitimi’nin ara-disiplin olarak uygulandığı dönemde Ankara’daki 3 ilköğretim okuluna devam eden 7 ve 8. sınıf öğrencilerinin insan hakları kavramlaştırmaları, dersler ve ders kitapları bağlamında insan hakları ve vatandaşlık konularını nasıl algıladıkları ve insan hakları sorunlarına ilişkin görüş ve çözüm önerileri değerlendirilmiştir. Öğrencilerle odak grup yönteminden yararlanılarak görüşülmüştür. Araştırmanın bulgularına göre, öğrenciler vatandaşlık ve insan hakları konularının geçtiği dersleri “sıkıcı” bulmakta, derslerde “zaten bildikleri” şeylerin öğretildiğini düşünmekte ve ders kitaplarının ve derslerin gerçek yaşamdan uzak olduğu görüşünü taşımaktadırlar. Öğrencilerin insan haklarıyla ilgili bazı bilgileri edindikleri, dünyadaki ve Türkiye’deki insan hakları sorunlarından haberdar oldukları gözlemlenmiştir. Ancak öğrenciler sorunların çözümü konusunda umutsuzdurlar. Bu sonuçlar, insan hakları eğitiminin bireyleri güçlendirme işlevinin gerçekleşmediği ve öğrencilerin zihninde bütünleştirilmiş bir insan hakları algısının oluşmadığı ortaya çıkarmaktadır. Dolayısıyla ara-disiplin olarak Vatandaşlık ve İnsan Hakları Eğitimi, öğrencileri insan hakları eğitiminin davranışsal ve duyuşsal hedeflerine ulaştırmış görünmemektedir.</Özetçe>
<Anahtar>Vatandaşlık ve İnsan Hakları Eğitimi; ders kitapları; insan hakları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ebeveynlerin Gözüyle Özel Gereksinimli Çocukların Erken Müdahaleden Okul Öncesi Programlara Geçiş Süreci</Başlık>
<Özetçe>Bu çalışmanın amacı, özel gereksinimli (ÖG) çocuk ebeveynlerinin bakış açısıyla erken müdahaleden okul öncesi programlara geçiş sürecindeki yaşantılarını, ilgili kurumların hizmetlerini ve yaşanan sorunları ortaya koymaktır. Araştırmaya 8 ÖG çocuk ebeveyni katılmıştır. Nitel yöntemin kullanıldığı çalışmada, veriler yarı-yapılandırılmış görüşmelerle toplanmış ve tümevarım yöntemi kullanılarak analiz edilmiştir. Bulgular ÖG çocukların geçişine sağlık personelinin karar verdiğini, kurum seçmede kurumun/öğretmenin ÖG çocuğu kabul etmesinin dikkate alındığını, kurumun yetersiz bulunması nedeniyle ÖG çocukların birden fazla geçiş yaptıklarını göstermiştir. Ayrıca geçiş sürecinde ebeveynlere çok sınırlı hizmet sunulduğu, ebeveynlerin geçiş öncesinde en çok uygun kurum bulamama kaygısı, geçiş sonrasında ise kuruma ilişkin güvensizlik yaşadıkları ve çocuklarının yeni ortama/gruba uyum sağlayamaması ve akranları tarafından reddedilmesi sorunuyla karşılaştıkları ve bunun yanında devletten geçişe ilişkin yasaların/mevzuatın iyileştirilmesini bekledikleri bulunmuştur.</Özetçe>
<Anahtar>Özel gereksinimli çocuklar; geçiş; erken müdahale; okul öncesi programlar; ebeveynler; yarı-yapılandırılmış görüşme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Okul Öncesi Dönemde Karşılaşılan Fiziksel ve İlişkisel Saldırganlığın Bazı Değişkenler Açısından İncelenmesi</Başlık>
<Özetçe>Bu çalışma, okul öncesi dönemdeki çocukların akranlarına uyguladıkları fiziksel ve ilişkisel saldırgan davranışların çeşitli değişkenlerle ilişkisini ortaya çıkarmak amacıyla yapılmış nicel bir araştırmadır. Çalışmada Ankara ilinde MEB’e bağlı iki anaokuluna devam eden 60-72 aylık 121 çocuk (56 erkek, 65 kız) ve bu çocukların 6 öğretmeni yer almıştır. Değişkenlerin Okul Öncesi Sosyal Davranış Ölçeği-Öğretmen Formu alt boyutlarından aldıkları toplam puanların üzerindeki etkileri t-testi ve ANOVA ile incelenmiştir. Araştırmanın sonuçlarına göre çocukların fiziksel saldırganlık puanları erkek çocuklarda ve 15 yıllık mesleki deneyim süresine sahip öğretmenlerin çocuklarında daha yüksek çıkmıştır. Bunun yanı sıra, ilişkisel saldırganlık puanları ise ortaöğretim mezunu babaların, eğitim alanında çalışan annelerin ve 15 yıllık mesleki deneyim süresine sahip öğretmenlerin çocuklarında daha yüksek olduğu belirlenmiştir.</Özetçe>
<Anahtar>İlişkisel saldırganlık, Fiziksel saldırganlık; Sosyal davranış; Okul öncesi dönem</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Yükseköğretim Kurumlarında Toplumsal Cinsiyet ve Akademik Kariyer: Portekiz ve Türkiye için Kültürlerarası Karşılaştırmalı Bir Araştırma</Başlık>
<Özetçe>Türkiye ve Portekiz’de yükseköğretim kurumlarında lisans düzeyinde kız öğrencilerin sayısı büyük oranda artmasına rağmen, kadın akademisyenlerin üst düzey yönetimdeki yüzdesi aynı oranda artmamıştır. Her iki ülkede de kadınlar mesleki alanda değişik şekillerde birçok sorun ile karşılaşmaktadır.  Bu alan araştırmasında, Portekiz ve Türkiye’de yükseköğretim kurumlarında kadın akademisyenlerin durumu incelenmektedir. Bu iki ülkedeki eğitim istatistikleri,  yükseköğretim kurumlarında kadınların hem genel olarak hem de Fen, Matematik ve Mühendislik alanlarında erkeklerden geride kaldığını göstermektedir.  Ayrıca, “mühendislik, fizik ve diğer pozitif bilimlerin” erkek egemen özelliğinin devam edeceğine ve kadınlara daha uygun olduğu düşünülen bazı alanların bulunduğuna iliksin eğitimde kalıplaşmış bir önyargı halen devam etmektedir.   Bu araştırma kapsamında özellikle akademik kariyer gelişiminde toplumsal cinsiyetin etkisi, kadın ve erkek akademisyenlerin kariyer gelişimlerindeki başlıca farklılıklar, toplumsal cinsiyetin akademik kariyer gelişimindeki gerçek etkisi yapılan mülakatların bulguları ışığında iki farklı ülke kültürü karşılaştırmalı olarak incelenmektedir. </Özetçe>
<Anahtar>cinsiyet, akademik kariyer</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Türkiye’de Ergenlerin Duygusal Özerkliklerinin Bazı Demografik Değişkenlere Göre İncelenmesi</Başlık>
<Özetçe>Bu çalışmada, yaş, cinsiyet ve anababa birliktelik durumlarının ergen özerkliği ile ilişkisi incelenmiştir. Araştırma grubunu 2879’u kız, 3163’ü erkek olmak üzere 6061 ergen oluşturmuştur. Çalışma da veri toplamak amacı ile Duygusal Özerklik Ölçeği kullanılmıştır. Elde edilen veriler SPSS programında ANOVA ve t-testi kullanılarak analiz edilmiştir. Bulgular, duygusal özerklik boyutlarında yaş, cinsiyet ve anababa birliktelik durumuna göre farklılıklar olduğu görülmektedir. Erkeklerin idealleştirmeme boyutunda, kızlarında bağımsızlık boyutunda ortalamalarının yüksek olduğu tespit edilmiştir. Yaş değişkenine göre, idealleştirmeme ve bağımsızlık boyutlarında 14 ve 15 yaşındaki ergenlerin ortalamalarının 18 yaş ergenlerine göre daha yüksek olduğu bulunmuştur. Anababa birliktelik durumuna göre ise evli olan ailelerin çocuklarının idealleştirmeme ve bağımsızlık boyutlarında daha fazla duygusal özerklik hissettikleri saptanmıştır.</Özetçe>
<Anahtar>Ergenlik, ergenler, özerklik, duygusal özerklik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Matematik Öğretmen Adaylarının Kanıtlama Becerilerini Geliştirmeye Yönelik Bir Öğretme Deneyi</Başlık>
<Özetçe>Bu çalışmanın amacı, matematik öğretmen adaylarının kanıtlama sürecindeki güçlüklerini belirlemek, kanıtlama deneyimi yaşadıkları ve grup tartışmalarıyla sosyal etkileşimde bulundukları öğretim etkinlikleri sonrasında kanıtlama becerilerindeki değişimi incelemektir. Çalışma ortaöğretim matematik öğretmenliği programının dördüncü sınıfına devam etmekte olan altı öğrenciyle gerçekleştirilmiştir. Öğretmen adaylarının kanıtlama becerileri, koşullu önermeler ve koşullu önermelerin kanıtlanmasında kullanılabilecek doğrudan kanıt, olmayana ergi ve karşıt ters ile kanıt yöntemleri kapsamında incelenmiştir. Verilerin toplanması ve analizinde nitel yaklaşım benimsenmiş ve öğretme deneyi yöntemi uygulanmıştır.  Çalışmanın sonucunda, öğrencilerin kanıtlama süreçlerinde farklı düzeylerde de olsa ilerleme olduğu ve kanıtla ilgili bazı güçlüklerini giderebildikleri görülmüştür. Öğretmen adaylarının, çalışma süresince gösterdikleri gelişme göz önünde bulundurularak lisans düzeyindeki matematik derslerinin işlenişine yönelik önerilerde bulunulmuştur.</Özetçe>
<Anahtar>matematiksel kanıtlama, geleneksel öğretmenler</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Çevrimiçi Öğrenme Hazırbulunuşluluk Ölçeği: Geçerlik ve Güvenirlik Çalışması</Başlık>
<Özetçe>Bu araştırmanın amacı, Çevrimiçi Öğrenme Hazırbulunuşluluk Ölçeği’nin (Hung, Chou, Chen ve Own, 2010) Türkçe formunu elde etmek ve ölçek maddeleri ile ölçek genelinin psikometrik özelliklerini incelemektir. Araştırma iki bölümde ele alınmıştır; a) ölçeğin Türkçe versiyonunun elde edilmesi sürecinde 13 alan ve dil uzmanı ve b) uygulama süreci ise 5 farklı üniversiteden 724 öğrenci üzerinde yürütülmüştür. Ölçeğin Türkçe formunun kâğıt-kalem uygulamasından elde edilen verilerin faktör çözümlemesi sonucu 18 maddenin beş farklı alt boyuta ilişkin bağıntıları anlamlı sonuçlar vermiştir. Bununla birlikte alt boyutlar arası korelâsyonlar ve ortalama açıklanan varyans değerleri üzerine yapı geçerliği (yakınsama ve ayırtedici geçerlik) çalışması olumlu sonuçlar vermiştir. Bu sonuçlar Çevrimiçi Öğrenmeler için Öğrenenlerin Hazırbulunuşluluk Ölçeği’nin Türkçe formunun geçerli ve güvenilir bir ölçme aracı olduğunu göstermektedir.
</Özetçe>
<Anahtar>Çevrimiçi öğrenme hazırbulunuşluluk; ölçek; geçerlik; güvenirlik</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Duygusal Zeka Özelliği Ölçeği–Kısa Formu: Geçerlik ve Güvenirlik Çalışması</Başlık>
<Özetçe>Bu çalışmanın amacı, Petrides ve Furnham (2000a, 2001) tarafından geliştirilen Duygusal Zeka Özelliği Ölçeği–Kısa Formu’nun (DZÖÖ-KF) Türkçe versiyonunun geçerlik ve güvenirliğinin incelenmesidir. Çalışma 464 üniversite öğrencisi üzerinde yürütülmüştür. Ölçeğin dil geçerliği ve eşdeğerliği İngilizce ve Türkçe formlardan elde edilen puanlar arasındaki pozitif korelasyonla desteklenmiştir. Ölçeğin yapı geçerliğini incelemek için yapılan Açıklayıcı Faktör Analizi sonucunda, 20 maddeden oluşan dört faktörlü bir yapı elde edilmiştir. Elde edilen bu yapının örneklem verisine iyi uyum gösterip göstermediğini anlamak amacıyla yürütülen Doğrulayıcı Faktör analizi sonuçları ise ölçeğin uygulandığı örnekleme uyumunun iyi olduğunu göstermiştir. DZÖÖ-KF’nun iç tutarlılık güvenirlik katsayısı ölçeğin tamamı için .81, test-tekrar test güvenirlik katsayısı ise .86 olarak bulunmuştur. Bu sonuçlar DZÖÖ-KF’nun Türkçe formunun geçerli ve güvenilir bir ölçme aracı olduğunu göstermektedir.</Özetçe>
<Anahtar>Duygusal zeka özelliği; geçerlik; güvenirlik</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sanal Zorbalık ve Öğretmenlerin Farkındalık Durumlarına Bir Bakış</Başlık>
<Özetçe>İnternet kullanıcıları arasında sayıları gittikçe artan çocuklar çevrim-içi ortamları kullanırken bir takım risk ve tehditlere maruz kalmaktadırlar. Bu tehditlerden biri İnternet’teki şiddet olarak adlandırılan sanal zorbalıktır. Bu çalışmada, öğretmenlerin sanal zorbalık hakkındaki düşüncelerini belirlemek amacıyla Türkiye’nin çeşitli illerinde görev yapan gönüllü 583 öğretmene araştırmacılar tarafından geliştirilen bir anket uygulanmıştır. Verilerin analizinde frekanslar, yüzdeler ve ki-kare istatistiksel tekniği kullanılmıştır. Bulgulara göre öğretmenlerin sanal zorbalık konusundaki genel farkındalıklarının yüksek olduğu anlaşılmaktadır. Öte yandan, katılımcıların okullarının bulunduğu ortamın sosyoekonomik düzeyi ile internet kullanım sıklığı değişkenlerinin sanal zorbalık hakkındaki bazı görüşler üzerinde etkisinin olduğu anlaşılmıştır. Bu bulgulardan hareketle öğretmenlerin deneyimlerinin ve internetle ilgili sahip oldukları bilgi ve becerilerin sanal zorbalıkla ilgili görüşlerine yansıdığı söylenebilir.</Özetçe>
<Anahtar>Çocuklar, İnternet, öğretmenlerin farkındalığı, sanal zorbalık, tehditler</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Stajyer Öğretmenlerin Sosyalleşme Sürecinde Okul Yöneticilerinden İstekleri</Başlık>
<Özetçe>Bu araştırma İlköğretim okullarında görev yapan stajyer öğretmenlerin sosyalleşme sürecinde okul yöneticilerinden isteklerini ortaya koymayı amaçlamaktadır. Araştırma, yöneticilere stajyer öğretmenleri sosyalleştirilmesi sürecinde neler yapılması gerektiği konusunda bilgi vermesi açısından önemlidir. Araştırma tarama modelinde desenlenmiştir. Araştırmaya Gaziantep ve merkez ilçelerde 2008–2009 eğitim öğretim yılında göreve başlamış 41 stajyer öğretmen katılmıştır. Veriler yarı yapılandırılmış görüşme tekniği ile elde edilmiştir. Veriler nitel veri analiz programıyla (NVivo8) analiz edilmiştir. Araştırmada, stajyer öğretmenler okul yöneticilerinden sırasıyla; görevleri, okulun durumu, duyuşsal, okulun işleyişi, çevre, kişilerarası ilişkiler ve sosyal aktiviteler hakkında bilgi almak istedikleri sonuçlarına ulaşılmıştır. Elde edilen bulgular ilgili araştırmalar ile karşılaştırılarak tartışılmıştır.</Özetçe>
<Anahtar>Sosyalleşme, Stajyer öğretmenler, Okul Yöneticileri
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Bellek Eğitimi Programının Altı Yaşındaki Çocukların Bellek Gelişimine Etkisinin İncelenmesi</Başlık>
<Özetçe>Okul öncesi eğitim kurumuna devam eden, altı yaşında 52 çocuğun (26 kız, 26 erkek) örneklem olarak alındığı bu çalışmada, uygulanan bellek eğitimi programının çocukların bellek gelişimleri üzerindeki etkisi incelenmiştir. Çalışmada, Morris Cohen (1997)  tarafından geliştirilen Çocuklarda Bellek Süreçlerini Değerlendirme Ölçeği (CMS) kullanılmıştır. Deney grubuna (n=26) on iki hafta süreyle haftada iki gün sözel ve görsel kısa süreli ve uzun süreli bellek gelişimini destekleyici eğitim programı uygulanmıştır. Verilerin analizinde Mann Whitney U Testi ve Wilcoxon İşaretli Sıralar Testi kullanılmıştır. Sonuç olarak; uygulanan bellek eğitimi programının çocukların sözel ve görsel kısa süreli ve uzun süreli olmak üzere genel bellek indeksi, ertelenmiş tanıma ve öğrenme indeksi puanlarında anlamlı ölçüde artış olduğu (p .001) bulunmuştur.</Özetçe>
<Anahtar>Okul öncesi; bellek gelişimi; bellek eğitimi.
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Türk Eğitim Sistemi’ndeki Cinsiyet Eşitsizliklerinin AB Ülkeleri ile Karşılaştırılması</Başlık>
<Özetçe>Bu araştırma, Türk eğitim sistemindeki cinsiyet eşitsizliklerini ortaya koymayı ve varolan durumu AB ülkeleri ile karşılaştırmayı amaçlamaktadır. Araştırmada kullanılan yöntem, belge taramasıdır. Evreni Türkiye ve 27 AB ülkesi oluşturmakta olup, örneklem alınmaksızın tüm evrene ulaşılmak istenmiştir. Ancak veriler, IEA, OECD, EURYDICE ve MEB istatistiklerinden elde edildiği için araştırmanın çalışma alanı bu göstergelerde yer alan AB ülkeleri ile sınırlı olmaktadır. Araştırmada, Türkiye’de eğitimin tüm düzeylerinde cinsiyetler bakımından okullaşma oranları, AB ülkeleri ile karşılaştırılmıştır. Bu nedenle verilerin çözümlenmesinde AB ülkeleri değerlerinin aritmetik ortalamalarına veya yüzdeliklerine bakılmıştır.  Araştırma  sonucuna  göre, Türkiye’de  kız  çocuklarının  okullaşma  oranları hem ilköğretim, hem ortaöğretim, hem de yükseköğretim düzeyinde AB ülkelerinin gerisindedir.</Özetçe>
<Anahtar>Türk eğitim sistemi; cinsiyet eşitsizliği ; AB ülkeleri
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Aile Eğitim Çalışmaları: Bir Gözden Geçirme ve Meta-Analiz Örneği</Başlık>
<Özetçe>Aile eğitim çalışmaları özel eğitim hizmetleri alan bireylerin eğitimlerine birincil düzeyden etki eden en önemli desteklerden biridir. Engel sadece engelli bireyin değil aynı zamanda ailenin de yaşamını da etkilemektedir. Bu nedenle sorunlarla nasıl başedecekleri konusunda aileleri eğitmek önemlidir. Bu çalışmada ülkemiz araştırmacıları tarafından gerçekleştirilmiş çalışmalardaki bağımlı ve bağımsız değişkenlerinin incelenmesi ve etki büyüklüğü hesaplaması ile de kullanılan bağımsız değişkenlerin etkililikleri incelenmiştir. Elde edilen 8 araştırmanın sonuçları bir araya getirilmiştir. Elde edilen veriler kullanılan yöntemlerin ailelere belli becerileri kullanmayı öğretmede etkili sonuçlara işaret etmektedir. İçerilen araştırma sayısının azlığı bu alanda önemli bir ihtiyaç olduğununda en önemli göstergesi olmaktadır.</Özetçe>
<Anahtar>aile eğitimi, meta-analiz, gözden geçirme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ergen Ruh Sağlığının Anne ve Baba Katılımı Açısından Yordanması</Başlık>
<Özetçe>Aile üzerindeki çalışmaların anne ve çocuk üzerine yoğunlaştığı, baba ve çocuk ilişkisinin uzunca bir dönem ihmal edildiği göze çarpmaktadır.Bu araştırmanın amacı 15–17 yaş arası ergenlerde anne ve baba katılımının ergen ruh sağlığını ne ölçüde yordadığını belirlemektir. Araştırmaya Aydın ilindeki 4 lisede öğrenim gören 401 öğrenci katılmıştır. Öğrencilere Saldırganlık Ölçeği, Beck Depresyon Ölçeği, Yaşam Doyumu Ölçeği, Çocuklar için Benlik Algısı Profili - Genel Öz Değer Alt Ölçeği ve Baba Katılım Ölçeği uygulanmıştır. Araştırma kapsamında Saldırganlık Ölçeği ile Baba Katılımı Ölçeği Türk kültürüne uyarlanmıştır. Verilerin analizinde pearson momentler çarpımı korelâsyon katsayısı tekniği ve hiyerarşik regresyon analizi tekniği kullanılmıştır.Araştırma sonucunda, algılanan anne ve baba katılımı ile saldırganlık ve depresyon puanları arasında negatif yönde, yaşam doyumu ve benlik saygısı puanları arasında pozitif yönde anlamlı ilişkiler elde edilmiştir. Ayrıca regresyon analizi sonuçları, anne ve baba katılımının ergen ruh sağlığının anlamlı bir yordayıcısı olduğunu göstermektedir. Sonuçlar, anne ve baba katılımı ile ergen ruh sağlığı kapsamında başka araştırma ve uygulamalara yol gösterecek şekilde tartışılmıştır.</Özetçe>
<Anahtar>Baba katılımı, anne katılımı, ergenlik, ruh sağlığı.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ankara İli Kamu Genel Liselerinde Görev Yapan Öğretmenlerin Örgütsel Muhalefete İlişkin Görüşleri</Başlık>
<Özetçe>Bu araştırmada öğretmenlerin örgütsel muhalefete ilişkin görüşleri incelenmiştir. Araştırmanın hedef evreni 2009-2010 öğretim yılında Ankara ilinde yer alan 134 resmi genel lisede görev yapan 6449 öğretmenden oluşmaktadır. Örneklemin belirlenmesinde ‘tabakalı örnekleme’ tekniği kullanılmış ve 381 öğretmen örnekleme alınmıştır. Örnekleme, araştırma kapsamında geliştirilmiş olan ‘Örgütsel Muhalefet Ölçeği-ÖMÖ’ uygulanmıştır. Araştırmada toplanan veriler, SSPSS kullanılarak ortalama, standart sapma, frekans ve t-testi ile analiz edilmiştir. Araştırmada okullarda öğretmen muhalefetini etik dışı, hukuk dışı ve zorbaca davranışlar sergileyen yönetici tutumlarının tetiklediği saptanmıştır. Öğretmenlerin en sık sergiledikleri muhalif davranış ise doğrudan yöneticiye itiraz etmektir. Araştırmada ayrıca, yöneticilerin muhalif öğretmenleri baskı altına almaya çalıştıkları ve muhalefetin yöneticiler üzerinde olumsuz sonuçlar doğurduğu görülmüştür. Buna karşın muhalefetin okullarda öz-denetim, demokrasi, adalet ve örgütsel yenileşme üzerinde olumlu etkilerinin olduğu saptanmıştır.</Özetçe>
<Anahtar>örgütsel muhalefet; haber uçurma; muhalefetin pedagojisi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğretmen Eğitiminde Vignette Tekniği Ve Uygulamaları</Başlık>
<Özetçe>Eğitim bilimlerini de içine alan sosyal bilimler alanında yapılan araştırmaların birçoğunda sıkça kullanılmakta olan hikâyeler; örnek olay çalışmaları, örnek olay hikâyeleri, senaryolar ve vignette olmak üzere dört farklı formda ele alınmaktadır. Literatürde vignetteler diğer hikâye formları ile sıkça karıştırılmakta, bazı çalışmalarda ise bu terimler birbirinin yerine kullanılmaktadır. Bu çalışmanın amacı, vignettenin diğer hikâye formlarından ayırt edici özelliklerini ortaya koyan çeşitli örnekler sunarak, vignetteyi öğretmen eğitimi üzerine çalışan araştırmacılara tanıtmak, oluşturulma basamakları, faydaları ve sınırlılıklarını ortaya koymaktır. Özellikle son 10 yıldır vignette tekniğinin veri toplama aracı, öğretim ve değerlendirme yaklaşımı olarak öğretmen eğitimi araştırmalarındaki etkinliği, ilgili literatür bulgularına dayalı tartışılmıştır. Ayrıca, son zamanlarda vignette tekniğinin teknoloji ile nasıl ilişkilendirildiği somut örneklerle sunulmuştur.</Özetçe>
<Anahtar>hikâyeler, vignette tekniği, öğretmen eğitimi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üniversite Öğrencilerinin Çatışma Alanları ve Çatışma Çözme Stratejileri</Başlık>
<Özetçe>Bu çalışmanın amacı, üniversite öğrencilerinin arkadaş ve romantic partnerleri ile yaşadıkları ana çatışma konularınu belirlemek ve kullandıkları çatışma çözümleme stratejilerinin ilişki türüne göre farklılık gösterip göstermediğini araştırmaktir.

Bu çalışmanın örneklemi, Psikolojik Danışma bölümünde okumakta olan gönüllü 19  lisans öğrencisinden oluşmuştur.  Veriler,  yapılandırılmamış anı yazımı yöntemi ile toplanmıştır. İki hafta boyunca tutulan anılar, içerik analize yöntemi ile analiz edilmiştir.

Bu çalışmanin ilk amacına ilişkin olarak, arkadaş  ile yaşanılan çatışmalarda en yüksek oranda akademik anlaşmazlık; romantic partner ile, kıskançlık  ana çatışma konusu olarak bulunmuştur.  İkinci amaca ilişkin olarak ise, olumlu çatışma çözümleme stratejilerinin romantic partnerle yaşanan çatışmalarda daha yuksek sıklıkla kullanıldığı bulunmuştur. Bulgular sosyal değişim kuramı bağlamında tartışılmıştır.</Özetçe>
<Anahtar>Çatışma, çatışma çözümleme stratejileri, geç ergenlik, ilişki türleri ve sosyal değişim teorisi.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Çevrimiçi Bilgi Arama Stratejileri Envanteri’nin Türkçeye Uyarlama Çalışması</Başlık>
<Özetçe>Bu çalışmanın amacı Tsai (2009) tarafından geliştirilen “Çevrimiçi Bilgi* Arama Stratejileri Envanteri”’ni Türkçeye uyarlamak ve ölçeğin Türkçe formunun geçerlilik ve güvenirlik çalışmalarını yapmaktır. Çalışma çevrimiçi bilgi arama stratejileri envanterini web üzerinden ve kâğıt-kalem tabanlı olarak yanıtlayan 788 kişiyle yürütülmüştür. Ölçeğin çeviri çalışmasından sonra, geçerlik çalışmaları için birinci ve ikinci düzey doğrulayıcı faktör analizleri yapılmış, güvenirlik çalışmaları için ise cronbach alpha katsayısı ve McDonald’ın omega katsayısı hesaplanmıştır. Toplamda 25 madde ve 7 faktörden (“kaybolma”, “değerlendirme”, “amaçlı düşünme”, “temel fikirleri ayırt etme”, “deneme yanılma”, “kontrol” ve “problem çözme”)  oluşan envantere ilişkin modelin doğrulayıcı faktör analizi sonucunda iyi uyum gösterdiği bulunmuştur. Ölçeğin tümünün Cronbach Alpha katsayısı .910, konjenerik ölçümler için daha uygun sonuçlar verdiği ifade edilen McDonald’ın w(omega) katsayısı ise .942 olarak hesaplanmıştır.
</Özetçe>
<Anahtar>Çevrimiçi Bilgi Arama, Bilgi Arama Stratejileri, Geçerlik, Güvenirlik
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Adaptasyon ve Doğal Seçilim Konusunda Geliştirilen Rehber Materyallerinin Sekizinci Sınıf Öğrencilerinin Alternatif Kavramlarının Giderilmesine Etkisi</Başlık>
<Özetçe>Bu çalışmanın amacı, ilköğretim öğrencilerinin anlamada zorluk çektikleri ve alternatif kavramlara sahip oldukları adaptasyon ve doğal seçilim konusunda rehber materyalleri geliştirmek ve sekizinci sınıf öğrencilerinin alternatif kavramların giderilmesine olan etkisini incelemektir. Araştırma 2009-2010 öğretim yılında Trabzon ili Akçaabat ilçesinde bulunan bir ilköğretim okulunun 8. sınıfında öğrenim görmekte olan 31 öğrenciyle yürütülmüştür. Çalışmada ilk olarak literatürdeki çalışmalar incelenerek öğrencilerin konu ile ilgili kavramsal problemleri ortaya çıkartılmıştır. Adaptasyon ve Doğal Seçilim Kavram Testi öğrencilere, uygulamadan bir hafta önce ön test,  uygulamadan hemen sonra son test olarak uygulanmıştır. Araştırmanın etkililiğini ortaya çıkarmak için aynı test, son testten iki ay sonra gecikmiş test olarak uygulanmıştır. Ön test, son test ve gecikmiş testler aracılığıyla elde edilen veriler SPSS 15.00 programına aktarılarak, bu verilerle tanımlayıcı istatistik ve çoklu karşılaştırma (post-hoc) yapılmıştır. Analiz sonuçlarına bakıldığında, adaptasyon ve doğal seçilim konusuna yönelik geliştirilen öğretim materyallerinin öğrencilerde kavramsal değişimi gerçekleştirmede etkili olduğu ve öğrencilerdeki alternatif kavramları büyük oranda giderdiği sonucuna ulaşılmıştır. Çalışmadan elde edilen sonuçlara bağlı olarak bir takım önerilerde bulunulmuştur.</Özetçe>
<Anahtar>Alternatif kavramlar, adaptasyon, doğal seçilim, rehber materyal</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Kaynaştırma Sınıfı Öğretmenlerinin Sosyal Beceri Öğretimine İlişkin Bilgi Düzeylerinin Belirlenmesi</Başlık>
<Özetçe>Bu çalışmada sınıfında özel gereksinimli öğrenci bulunan sınıf öğretmenlerinin sosyal beceri öğretimine ilişkin bilgi düzeylerinin belirlenmesi ve öğretmenlerin okuttukları sınıf düzeyleri ile mezun oldukları program türlerinin sosyal beceri öğretimine ilişkin bilgi düzeylerine etkisinin incelenmesi amaçlanmıştır. Araştırmaya Bolu ilinde, sınıfında özel gereksinimli öğrenci bulunan 172 sınıf öğretmeni katılmıştır. Çalışmada araştırmacılar tarafından geliştirilen Öğretmen Kişisel Bilgi Formu ve Sosyal Beceri Öğretimi Bilgi Testi (SBÖBT) kullanılmıştır. Çalışmanın sonucunda araştırmaya katılan öğretmenlerin sosyal beceri öğretimine ve sosyal beceri öğretim teknikleri olan model olma, prova etme ve ödüllendirmeye ilişkin bilgilerinin oldukça düşük olduğu görülmüştür. Araştırmada ayrıca kaynaştırma sınıfı öğretmenlerinin okuttukları sınıf düzeyi ile mezun oldukları program türünün sosyal beceri öğretimine ilişkin bilgi düzeyleri üzerinde etkisinin olmadığı belirlenmiştir.</Özetçe>
<Anahtar>Sosyal beceri öğretimi bilgi düzeyi; genel eğitim sınıfı öğretmeni; kaynaştırma</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Kültürleriçi Bir Yaklaşım: Farabi Değişim Programı
</Başlık>
<Özetçe>Yüksek Öğretim Reform Hareketleri kapsamında yer alan “Yükseköğretim Kurumları Arasında Öğrenci ve Öğretim Üyesi Değişim Programı”, kısaca “Farabi Değişim Programı” olarak adlandırılmaktadır. Bu çalışmanın amacı; eğitim fakültesi öğrencilerinin Farabi Değişim programına başvurma nedenleri, beklentileri, programın öğrencilere sağladığı katkılar ve gönderildikleri üniversitelerdeki olanaklar ile öğretim uygulamalarına ilişkin görüşlerini ayrıntılı olarak irdelemektir. Araştırmanın örneklemini; Karadeniz Teknik Üniversitesi (KTU) Fatih Eğitim Fakültesi İlköğretim Bölümünden Farabi Değişim programından faydalanan 30 öğrenci oluşturmaktadır. Çalışmanın verileri, araştırmacı tarafından oluşturulan yapılandırılmış form aracılığıyla elde edilmiştir. Verilerin analizi, nitel veri analizi yöntemlerinden içerik analizi kullanılarak yapılmıştır. Çalışmanın sonunda öğrencilerin ailevi, farklı bir üniversite ortamı ve eğitimi tanıma, sosyal ve kültürel anlamda kendilerini geliştirme ve daha kaliteli eğitim alma gibi nedenlerden dolayı Farabi programına başvurdukları ve programın onlara sosyal, kültürel, kişisel ve mesleki gelişim açısından katkı sağladığı ortaya çıkmıştır.</Özetçe>
<Anahtar>Farabi Değişim Programı; Lisans Öğrencileri; Eğitim Fakültesi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim 3, 4 ve 5. Sınıf Öğrencilerinin Okuma Motivasyonlarının İncelenmesi</Başlık>
<Özetçe>Okuma motivasyonu, bireyleri okumaya yönelten içsel ve dışsal faktörler olarak tanımlanabilir. Bu çalışmada ilköğretim 3, 4 ve 5. sınıf öğrencilerinin okumaya yönelik içsel ve dışsal motivasyonlarının  cinsiyet ve sınıf seviyesi değişkenlerinden etkilenme durumu incelenmiştir. Tarama modeli çerçevesinde yürütülen çalışmaya 520 öğrenci katılmıştır. Elde edilen verilerin çözümlenmesinde çift yönlü MANOVA ve korelasyon analizi kullanılmıştır.  Araştırma sonuçları, dışsal motivasyonunun kız öğrencilerin okumaya yönelmelerinde erkeklerden daha etkili olduğunu; sınıf seviyesi arttıkça okumaya yönelik içsel ve dışsal motivasyonun azaldığını göstermiştir. Son yıllarda okuma alışkanlığını geliştirmeye dönük uygulamalara  rağmen sınıf seviyesi ilerledikçe öğrencilerin okuma motivasyonlarının azalmasının ciddi bir sorun olduğu düşünülmektedir. Bu durum Türkiye’de ilköğretim düzeyinde öğrencilerin okuma motivasyonlarının artırılmasına dönük çalışmaları gerekli kılmaktadır.</Özetçe>
<Anahtar>okuma motivasyonu; içsel motivasyon; dışsal motivasyon; ilköğretim öğrencileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Dinamik Geometri Ortamında Dönüşüm Geometrisinin Öğrenimi</Başlık>
<Özetçe>Dinamik geometri ortamları matematiksel kavramların keşfedilmesi ve incelenmesi açısından öğrencilere birçok fırsatlar tanımaktadır. Bu çalışmanın amacı, GeoGebra dinamik programının eğitimsel bir araç olarak kullanıldığı bir ortamda ilköğretim matematik öğretmen adaylarının öteleme kavramının gelişiminin incelenmesidir. Çalışmanın bulguları, dinamik geometri programının öğretmen adaylarının öteleme kavramının gelişimini desteklediğini göstermiştir. Özellikle, programın sürükleme ve ölçme özelliklerinin öğretmen adaylarının öteleme kavramının özelliklerini keşfetmelerine, matematiksel varsayımlarda bulunmalarına, çeşitli yöntemler kullanmalarına ve yeni bilgiler oluşturmalarına yardımcı olduğu gözlemlenmiştir.</Özetçe>
<Anahtar>geometrik dönüşümler, GeoGebra</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Eğitimde Program Geliştirme Alanında Yapılan Doktora Tezlerine Ait İçerik Çözümlemesi (1974-2009)</Başlık>
<Özetçe>Bu araştırmanın amacı, Eğitimde Program Geliştirme (EPG) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPG alanında yapılmış olan 263 doktora tezi analiz edilmiştir. Araştırmada içerik analizi tekniği kullanılmış ve doktora tezleri konu, araştırmacının cinsiyeti, tezin yapıldığı üniversite, yıl, yöntem, desen vb. gibi birçok değişkene göre analiz edilmiştir. Araştırma sonuçlarına göre; EPG alanında yapılan doktora tezlerinin ağırlıklı olarak öğrenme-öğretme yaklaşımlarının akademik başarı ve tutuma etkilerini konu aldığı, daha sonra bunu öğrenme stilleri ve stratejilerinin kullanımı, öğretmen eğitimi ve program değerlendirme konulu tezlerin takip ettiği belirlenmiştir. Araştırmacı cinsiyetlerinin birbirine yakın olduğu, en fazla doktora tezinin Hacettepe, ODTÜ ve Ankara Üniversitelerinde gerçekleştirildiği ve son yıllarda EPG alanında yapılan doktora tez sayısında önemli bir artışın olduğu bulunmuştur.Ayrıca, tezlerde sırasıyla ilköğretim birinci kademe, eğitim fakülteleri ve diğer yükseköğretim kurumlarına devam eden öğrenciler üzerinde çalışıldığı, deneysel ve betimsel araştırma desenlerinin birbirine yakın oranlarda daha çok tercih edildiği belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.

Bu araştırmanın amacı, Eğitim Programları ve Öğretim (EPÖ) alanında yapılan doktora tezlerini çeşitli değişkenlere göre analiz etmektir. Bu amaçla, Türkiye’de 2009 yılına kadar EPÖ alanında yapılmış olan 358 doktora tezi incelenmiştir. Araştırmada içerik analizi tekniği kullanılmış ve doktora tezleri konu, tezin yapıldığı üniversite, desen vb. gibi birçok değişkene göre analiz edilmiştir. Araştırma sonuçlarına göre; EPÖ alanında yapılan doktora tezlerinin ağırlıklı olarak öğretme- öğrenme yaklaşım, yöntem ve tekniklerinin etkisini konu aldığı, daha sonra bunu öğretmen eğitimi program ve uygulamaları ile örgün eğitim programlarının etkililiği/değerlendirilmesi konulu tezlerin takip ettiği belirlenmiştir. Son yıllarda EPÖ alanında yapılan doktora tez sayısında önemli bir artış olduğu bulunmuştur. Ayrıca, tezlerde deneysel ve betimsel araştırma desenlerinin birbirine yakın oranlarda tercih edildiği ve karma yöntem kullanımında son yıllarda büyük oranda artış olduğu belirlenmiştir.</Özetçe>
<Anahtar>Eğitim programı, program geliştirme, lisansüstü eğitim, doktora tezi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Deneyimli Beden Eğitimi Öğretmenlerinin Sağlıkla İlgili Fiziksel Uygunluk Bilgi Düzeyleri ve Bilgi İçselleştirme Süreçleri</Başlık>
<Özetçe>Bu çalışmanın amaçları MEB tarafından bulundukları illerde diğer öğretmenlere alanlarındaki güncel gelişmeler konusunda rehberlik ve danışmanlık yapmaları için görevlendirilmiş, deneyimli (koordinatör formatör) beden eğitimi öğretmenlerinin sağlıkla ilgili fiziksel uygunluk (SFU) bilgi düzeylerini belirlemektir ve a) bilgi düzeyi yüksek ve derslerinde bunları kullananlar, b) bilgi düzeyi yüksek ama derslerinde bunları kullanmayanlar, c) bilgisi hatalar içerenler ve d) bilgisi yetersiz olanların SFU bilgi içselleştirme süreçlerini incelemektir. Yaş ortalamaları 38.3 (SS=5.4) yıl ve kıdem ortalamaları 14.6 (SS=5.3) yıl olan 79 deneyimli öğretmene “SFU Bilgi Testi“ ve “SFU Bilgi ve Öğretme Yeterliği Öz-değerlendirme Ölçeği” uygulanmıştır. Daha sonra öğretmenler bilgi düzeylerine göre çalışma amacı içindeki dört gruptan birine yerleştirilmişlerdir. Her gruptan rastgele örneklem yolu ile seçilmiş 5 veya 6 öğretmen (toplam 22 öğretmen) ile her grupla ayrı olmak üzere dört odak grup görüşmesi yapılmıştır. Sonuç olarak, öğretmenlerin SFU bilgi düzeylerinin büyük ölçüde yetersiz olduğu, bu öğretmenlerin bilgi düzeyi ve yaşadıkları bilgi içselleştirme süreçleri açısından kendi aralarında önemli farklılıkları olduğu saptanmıştır. Gelecekte düzenlenecek mesleki gelişim programlarında, öğretmenlerin SFU bilgileri açısından gruplara özgü ortaya çıkan ihtiyaçlarına odaklanılmalıdır.  </Özetçe>
<Anahtar>Beden eğitimi, sağlıkla ilgili fiziksel uygunluk, alan bilgisi
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Bilim Merkezinde Öğrenme: Bilim Merkezini Gezen Öğrencilerin Davranışlarının İncelenmesi</Başlık>
<Özetçe>Bu çalışmanın amacı, bilim merkezini gezen öğrencilerin öğretmen ya da merkezde görevli eğitmenlerin kontrolü olmadan serbest olarak gezdikleri zaman esnasındaki davranışlarını gözlemlemek ve bu davranışları etkileyen faktörleri incelemektir. Ankara ilinde bulunan bir Bilim Merkezini ziyaret eden öğrenciler arasından seçilen 32’i kız ve 31’i erkek olmak üzere toplam 63 ilk kademe ilköğretim öğrencisi bu çalışmanın örneklemini oluşturmaktadır. Çalışmaya katılan öğrencilerin toplam 317 kez etkinliklerin önünde durdukları ve farklı düzeylerde etkileşimlerde bulundukları gözlenmiştir. Öğrencilerin bilim merkezinde geçirdikleri serbest zaman diliminde oldukça hareketli oldukları, bir deney setinden diğer deney setine koştukları tespit edilmiştir. Öğrencilerin önceliğinin deney setlerinde verilmek istenen bilgi ve kavramın anlaşılmasından ziyade, deney setinin işlevsel olmasını sağlamak olduğu tespit edilmiştir.</Özetçe>
<Anahtar>İnformal öğrenme; Bilim Merkezi; İlköğretim öğrencileri; öğrenci davranışları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Astronomi Kavram Testinin Geliştirilmesi - Fen Bilgisi Öğretmen Adaylarının Astronomi Hakkındaki Kavram Yanılgılarının Tespiti</Başlık>
<Özetçe>Türkiye’de astronomi dersi fen bilgisi öğretmen adayları için oldukça yeni bir derstir. Fen bilgisi öğretmen adayları birçok fen dersi almış olmasına rağmen astronomi hakkında oldukça fazla kavram yanılgısına sahiptir. Bu kavram yanılgılarının ortaya çıkarılması astronomi eğitimini kolaylaştırmak açısından gereklidir. Bu çalışmanın amacı özellikle 4. sınıftan 8. sınıfa kadar olan astronomi içeriği ile ilgili bir astronomi testi geliştirmektir. Bunun temel nedeni fen bilgisi öğretmen adaylarının özellikle bu içerik ile ilgili kavram yanılgılarını tespit etmektir. Fen bilgisi öğretmen adayları bir dönem boyunca astronomi dersinde günlük tutmuş ve test temel olarak bu günlükler üzerinden oluşturulmuştur.  Pilot çalışmadan sonra testteki madde sayısı 18’e düşürülmüştür.  Cronbach alfa değeri ana çalışma için 0.71 olarak hesaplanmıştır. Veri analizi fen bilgisi öğretmen adaylarının astronomi ile ilgili birçok kavram yanılgısına sahip olduklarını göstermiştir. Ölçekti sorular çoktan seçmeli olup buna ek olarak her soru sonunda katılımcıların cevaplarından emin olup olmadığı sorulmuştur. Sonuçlar, fen bilgisi öğretmen adaylarının doğru cevap verdikleri soruların büyük çoğunluğunda verdikleri cevaplardan emin olmadıklarını ortaya koymuştur.</Özetçe>
<Anahtar>astronomi eğitimi; kavram testi; kavram yanılgıları; fen bilgisi öğretmen adayları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğretmen Yetiştiren Kurumlarda Öğrenci Başarısını Etkileyen Bazı Değişkenlerin İncelenmesi</Başlık>
<Özetçe>Başarı, okul ortamında belirli bir ders ya da akademik programlardan bireyin ne derece yararlandığının bir göstergesidir. Bu araştırmada başarı kavramıyla, okulda okutulan derslerde geliştirilen ve öğretmenlerce takdir edilen notlarla, test puanlarıyla ya da her ikisi ile belirlenen beceriler veya kazanılan bilgilerin ifadesi olan “Akademik Başarı” kastedilmektedir. Öğrenci başarısını etkileyen çok sayıda değişken bulunmaktadır; zekâ, yetenek, öğrenme biçimi, cinsiyet, aile yapısı, çevresel koşullar, ekonomik durum, program ve öğrenilene karşı tutum, öğrenme ortamı ve öğretim elemanı başarıyı etkileyen unsurlar olarak sayılabilir. Öğrencinin başarı durumunu doğrudan etkileyen bir değişken olarak öğretim elemanlarının dünyayı algılama biçimi, eğitim sistemini değerlendirme şekli, alan bilgisi, alanıyla ilgili konuları sunuş biçimi ve cinsiyeti öğrenci başarısını etkileyebilecek unsurlar arasında sayılabilir. “Eğitim ve Cinsiyet” konusu son yıllarda eğitim bilimleri alanında sık sık tartışılan konulardan birisi haline gelmiştir. </Özetçe>
<Anahtar>Akademik başarı, cinsiyet ve başarı, öğretim elemanı ve başarı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Ergenlerde Çocukluk Dönemi İstismar Yaşantılarının Yordayıcısı Olarak Aile İşlevlerinin Rolü</Başlık>
<Özetçe>Bu çalışmanın amacı ergenlerin çocukluk dönemi fiziksel, duygusal ve cinsel istismar yaşantılarının yordayıcısı olarak aile işlevlerinin incelenmesidir. Bu kapsamda, Gaziantep ilinde liselerde öğrenim gören 324 (173 kız, 151 erkek) ergene Aile Değerlendirme Ölçeği (ADÖ) ve Çocukluk Örselenme Yaşantıları Ölçeği (ÇÖYÖ) uygulanmıştır. Elde edilen bulgular, ÇÖYÖ’nün fiziksel, duygusal ve cinsel istismar boyutları ile ADÖ’nün tüm boyutları arasında anlamlı pozitif bir ilişki olduğunu göstermiştir. Lojistik regresyon analizi sonucunda tüm bağımsız değişkenleri kapsayan modelin başlangıç modeline göre ergenlerin çocukluk dönemi istismar yaşantılarına göre yüksek ve düşük gruplara ayrılmasını anlamlı olarak daha iyi yordadığı tespit edilmiştir. Yordayıcı değişkenlerin tümünü kapsayan model fiziksel istismarın % 64’ünü, duygusal istismarın % 69’unu ve cinsel istismarın %10’unu açıklamaktadır. Hosmer ve Lemeshow sonuçlarına göre fiziksel ve duygusal istismar için model veri uyumu yeteri düzeyde iken cinsel istismar için bu uyum yeterli düzeyde değildir. Walt istatistiği sonuçlarına göre; fiziksel istismar için ADÖ’nün “gereken ilgiyi gösterme” ve “genel işlevler” duygusal istismar için “iletişim”, cinsel istismar için ise “Roller” boyutu modele anlamlı katkı sağlamaktadır.</Özetçe>
<Anahtar>İstismar, Aile işlevleri, Ergen, Yordayıcı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Öğrencilerin Kendi Hazırladıkları Vak’a Örnekleriyle Öğretimin Sınıf İçi İstenmeyen Davranışlarla Başa Çıkmadaki Rolü</Başlık>
<Özetçe>Bu çalışmanın amacı Psikolojik Danışma ve Rehberlik bölümü öğrencilerinin sınıf içinde karşılaşılan istenmeyen öğrenci ve öğretmen davranışlarını ve bu davranışlarla başa çıkma yollarını belirlemek; okul rehber öğretmeni olarak görev yapmaya başladıktan sonra sınıf içi istenmeyen davranışların önlenmesine yönelik görüşlerini ortaya koymaktır. Araştırma Psikolojik Danışma ve Rehberlik bölümü 2. sınıf öğrencileri ile gerçekleştirilmiştir. Araştırmanın ilk aşamasında veriler 2009-2010 öğretim yılında Sınıf Yönetimi kapsamında gerçekleştirilen çeşitli vak’a örnekleri ve senaryodan toplanmış, ikinci aşamasında ise 2012 yılında bu öğrenciler arasından rehber öğretmen olarak atanan altı okul rehber öğretmeni ile gerçekleştirilen görüşmeler yoluyla nitel veriler elde edilmiştir. Elde edilen veriler içerik analizi yoluyla tanımlanmıştır. Bu araştırmanın katılımcılara sınıf içi istenmeyen davranışlarla başa çıkmada olumlu katkılar getirdiği söylenebilir.</Özetçe>
<Anahtar>İstenmeyen öğrenci davranışı, istenmeyen öğretmen davranışı, vak’a örnekleri, senaryo
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Bir Örgüt Formu Olarak Okul ile Özdeşleşmede Akademik Başarı ve Özdisiplinin Rolü</Başlık>
<Özetçe>Bu çalışma, öğrencilerin okulları ile özdeşleşmeleri ile akademik başarı ve kişilikleri arasındaki ilişkileri ortaya koymayı hedeflemektedir. Kişilik değişkeni olarak Beş Faktör Kişilik özelliklerinden özdisiplin ele alınmıştır. Özdisiplin kişilik özelliği, itaatkârlık, düzenlilik, disiplin, sorumluluk, başarı yönelimlilik gibi özellikleri bünyesinde barındırmakta, bu özelliklerin yanında öğrenme ve sosyalleşmenin sonucu olmakta ve değerlendirici bir yönü de bulunmaktadır. Araştırmanın diğer değişkeni olan özdeşleşme, bireyin kendi benliğiyle örgütünü tanımlaması arasındaki bilişsel bağ olarak ifade edilmektedir. Okullar değerlendirildiğinde öğrencilerin akademik başarılarının okullar için önemi ön plana çıkmaktadır. Bu bağlamda, akademik başarısı yüksek ve bireysel hedeflerini gerçekleştirmeye çalışan öğrenciler aynı zamanda okulun hedeflerine de katkıda bulunmaktadır. Akademik başarı seviyesi yüksek ve özdisiplinli öğrencilerin kendilerini okullarıyla tanımlama düzeylerinin yüksek olacağı değerlendirilerek hipotezler geliştirilmiş ve geliştirilen hipotezler 506 üniversite öğrencisinden toplanan veri ile analiz yapılarak test edilmiştir. Veriler anket yöntemi ile toplanmış, bu maksatla özdeşleşme ve özdisiplin ölçekleri kullanılmıştır. Araştırma sonuçları, öğrencilerin okulda bulundukları süre ile özdisiplinli olmalarının okulları ile özdeşleşmede etkili faktörler olduğuna, ancak akademik başarının etkili bir faktör olmadığına işaret etmektedir. </Özetçe>
<Anahtar>Özdeşleşme; Okul; Öğrenci; Akademik Başarı; Özdisiplin</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İngilizce Sözcük Kullanımında Ayrımlar: Öğrenci Bütüncesi ile Anadil Konuşmacısı Bütüncesinden Elde Edilen Bilgiler</Başlık>
<Özetçe>Bir dili anadil olarak konuşan ve o dili anadil olarak konuşmayanların yazılı ve sözlü üretimlerinin karşılaştırılması araştırmacılara her iki metin türü arasındaki benzerlik ve ayrım noktalarını araştırma olanağı sunmuştur.  Bu çalışma küçük bir Anadil Bütüncesi (10973 sözcük) ile daha küçük bir Anadilden Olmayan Bütünce (2331) karşılaştırmasını yapar: her iki gruptaki katılımcılara bir konuşma ödevi verilmiş ve bunun sonucunda Anadil Bütüncesi ile Anadilden Olmayan Bütünce üretilmiştir. Çalışma iki işlevsel kategori ile (tanımlık ve ilgeç) ile üç içerik kategorisine (adlar, önadlar ve fiiller) odaklanır. Sonuçlara göre konuşmacıların kelime seçimlerindeki sınırlı tercihleri nedeniyle tanımlık ve ilgeç kullanımında büyük oranda bir örtüşme varken ad ve fiil kullanımında da yakın benzerlik görülmüştür.  Önad kullanımında ise iki gruptan arasında kayda değer bir ayrım görülmüştür. </Özetçe>
<Anahtar>sözcük, anadil konuşmacısı, anadilden olmayan konuşmacı, sözlü dil bütüncesi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim Okullarında Görev Yapan Yönetici ve Öğretmenlerinin Örgütsel Sessizlik Algıları</Başlık>
<Özetçe>Bu çalışmanın amacı ilköğretim okullarında görev yapmakta olan yönetici ve öğretmenlerin “Örgütsel Sessizlik” algılarını belirlemektir. Araştırma tarama modelinde tasarlanmıştır. Araştırmanın evrenini Elazığ ilinde 2009-2010 öğretim yılında eğitim-öğretim faaliyetlerine devam eden ilköğretim okulları oluşturmaktadır. Araştırmanın örneklemini küme örnekleme yoluyla seçilen 20 ilköğretim okulunda görev yapmakta olan 444 okul yöneticisi ve öğretmen oluşturmaktadır. Araştırma sonuçlarına göre; cinsiyet değişkeni açısından kadın katılımcıların örgütsel sessizlik algılarının daha yüksek olduğu, branş değişkeni açısından “Dil (Türkçe ve İngilizce) grubunda bulunan katılımcıların diğer branşlarda bulunan katılımcılara oranla daha fazla sessiz kaldığı, çalışılan okuldaki hizmet süresi değişkeni açısından 6-10 yıl okul kıdemine sahip katılımcıların algılarının daha yüksek olduğu görülmüştür. Yaş ve öğretmenlikteki hizmet süresi değişkenleri açısından ise katılımcıların örgütsel sessizlik algıları arasında anlamlı farklılıklar bulunmamaktadır.  </Özetçe>
<Anahtar>Sessizlik; İlköğretim Okulu; Örgütsel Sessizlik; İşgören</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Conners Öğretmen Dereceleme Ölçeği-Yenilenmiş Kısa: Türkiye Uyarlama Çalışması</Başlık>
<Özetçe>Bu çalışmada, Conners Öğretmen Dereceleme Ölçeği-Yenilenmiş Kısa (CÖDÖ-YK) formunun 3-17 yaşındaki Türk öğrencilerin öğretmenlerine uyarlanması ve psikometrik özelliklerinin belirlenmesi amaçlanmıştır. Veriler 881 öğretmenden elde edilmiştir. CÖDÖ-YK’nın geçerliği doğrulayıcı faktör analizi, alt ölçekler arası korelasyonlar, yenilenmiş öğretmen-anababa-ergen kısa formları arası korelasyonlar ve madde analizinin yoluyla incelenmiştir. CÖDÖ-YK‘nın iç tutarlılığı Cronbach alfa ve Spearman-Brown iki yarı güvenirliği teknikleriyle incelenmiştir. Ayrıca, test-yeniden test güvenirlik katsayısı da hesaplanmıştır. Doğrulayıcı faktör analizi, CÖDÖ-YK‘nın Türk öğretmenlerden elde edilen yapısının özgün ölçek ile özdeş olduğunu göstermiştir. Güvenirlik katsayıları da doyurucu düzeyde bulunmuştur.</Özetçe>
<Anahtar>Conners Öğretmen Dereceleme Ölçeği-Yenilenmiş Kısa doğrulayıcı faktör analizi, geçerlik, güvenirlik.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Anne-Baba Eğitim Programının Çocuklardaki Davranış Sorunları ve Anne Babaların Depresyon Düzeylerine Etkisi</Başlık>
<Özetçe>Bu çalışmanın temel amacı, davranış sorunları olan çocukların anne babalarına yönelik bir anne baba eğitimi programının, çocuklardaki davranış sorunları ve anne babaların depresyon düzeyleri üzerine etkisini araştırmaktır. Araştırmada öntest-sontest kontrol gruplu araştırma deseni kullanılmıştır. Çalışmaya 8 deney, 8 kontrol grubu olmak üzere toplam 16 anne baba katılmıştır. Veri toplama aracı olarak “Beck Depresyon Envanteri” ve “4-18 Yaş Çocuk ve Gençlerde Davranış Değerlendirme Ölçeği” kullanılmıştır. Deney grubuna haftada bir kez olmak üzere 7 hafta süreyle “Anne Baba Eğitimi Programı” uygulanmıştır. Verilerin analizinde deney grubunun öntest puanlarının karşılaştırılmasında “Wilcoxon İşaretli Sıralar testi”ve grupların fark puanları arasındaki farkın anlamlılığı için “Mann Whitney U testi” kullanılmıştır. Araştırma sonucunda, anne baba eğitimi programına katılan anne babaların çocuklarının davranış sorunlarında anlamlı düzeyde bir azalma olmuş, aynı zamanda anne babaların başlangıçta da normal sınırlarda olan depresyon düzeylerinde anlamlı düzeyde bir düşme kaydedilmiştir.</Özetçe>
<Anahtar>Anne baba eğitimi programı, çocuklarda davranış sorunları, depresyon.</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Sosyal Sınıfın ya da Sosyoekonomik Statünün Ailelerdeki Sosyalleştirme-Eğitim Süreçlerine Etkisi</Başlık>
<Özetçe>Bu makalenin amacı, sosyal sınıfın ya da sosyoekonomik statünün ailelerdeki sosyalleştirme- eğitim süreçlerine etkisini ele almaktır. Teoriler, sosyal sınıfın ya da sosyoekonomik statünün annenin-babanın sosyalleştirme stratejilerini ve bir biçimde çocukların gelişimini etkilediğini tartışmaktadır. Ekonomik güçlükle ilgili aile stres modeli, yoksulluğun annenin-babanın duyguları, davranışları ve ilişkileri üzerine kötü bir etkisinin olduğunu, bu durumda onların çocuk yetiştirme ya da sosyalleştirme stratejilerini olumsuz olarak etkilediğini ileri sürmektedir. Aile yatırım modeli ise yoksul aileler daha acil aile gereksinimlerine para harcamak zorunda iken zengin ailelerin çocuklarına daha yetenekli ve başarılı olması için yatırım yapabildiğini belirtmektedir. Araştırmalar, sosyal sınıfın ya da sosyoekonomik statünün çocukların gelişiminde ve sosyalleştirilmesindeki rolüne odaklanmaktadır.</Özetçe>
<Anahtar>Sosyal sınıf ya da sosyoekonomik statü, aile geliri, anne-baba eğitimi, anne-baba mesleği, sosyalleştirme-eğitim uygulamaları, çocuklara yatırım</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Kavram Karikatürleri ile Zenginleştirilmiş Çalışma Yapraklarının Öğrencilerin Geometrik Optik Konusundaki Kavramsal Anlamalarına Etkisi</Başlık>
<Özetçe>Bu çalışmanın amacı yapılandırmacı öğrenme kuramına göre hazırlanmış kavram karikatürleri ile zenginleştirilmiş çalışma yapraklarının, cinsiyetin ve her ikisinin birlikte fen bilgisi öğretmen adaylarının geometrik optik konusundaki kavramsal anlamalarına etkilerini araştırmaktır. Çalışmanın örneklemini 4 farklı sınıftan 121 öğretmen adayı oluşturmaktadır. Çalışmada yarı deneysel desen kullanılmış olup, geometrik optik konusu deney grubunda çalışma yaprakları uygulanılarak, kontrol grubunda ise geleneksel öğretim yöntemi kullanılarak işlenmiştir. Adayların geometrik optik konusundaki kavramsal anlamaları üç-aşamalı kavram yanılgısı testi ile ölçülmüştür. Çalışma yapraklarının, cinsiyetin ve her ikisinin birlikte son-test puanları üzerindeki etkisi ANCOVA analizi ile test edilmiştir. Analiz sonuçları, kavram karikatürleri ile zenginleştirilmiş çalışma yapraklarının adayların geometrik optik konusundaki kavramsal anlamaları üzerinde anlamlı, cinsiyet ve cinsiyet*çalışma yapraklarının kullanımının ise anlamsız etkilerinin olduğunu göstermiştir.</Özetçe>
<Anahtar>Çalışma yaprakları; geometrik optik; kavramsal anlama; kavram yanılgısı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>SINIF ÖĞRETMENİ ADAYLARININ DÖRTGENLERİN KÖŞEGENLERİ KONUSUNDAKİ KAVRAM GÖRÜNTÜLERİ</Başlık>
<Özetçe>Araştırmanın amacı, son sınıfta okuyan sınıf öğretmeni adaylarının dörtgenlerin köşegenleriyle ilgili kavram görüntülerini incelemektir. Çalışmanın verileri bir devlet üniversitesinin sınıf öğretmenliği bölümünde öğrenim gören 47 sınıf öğretmeni adayıyla görüşmeler yoluyla toplanmış ve nitel analiz yöntemi kullanılarak analiz edilmiştir. Çalışmanın sonucunda öğretmen adaylarının %31.91’inin köşegen kavramını bilmediği ve köşegeni kenar veya köşe olarak düşündükleri belirlenmiştir. Öğretmen adaylarının köşegeni açıklarken görsel ve ezber yaklaşımlara ağırlık verdikleri görülmüştür. Araştırmanın diğer bir sonucu öğretmen adaylarının köşegen uzunlukları eşit olan dörtgeni belirlemede, köşegenleri dik olan dörtgeni belirlemeye göre daha başarılı olmalarıdır.</Özetçe>
<Anahtar>köşegen, dörtgenler, sınıf öğretmeni adayları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Matematik Öğretmen Adaylarının Matematik Hakkındaki İnanışları</Başlık>
<Özetçe>Matematik hakkındaki inanışlar öğretmenlerin ve öğretmen adaylarının matematiğin doğası, öğretimi ve öğrenimi ile ilgili deneyimlerini filtreleyerek onların öğretimlerini şekillendirir. Öğretmen eğiten programların etkililiğinin bir göstergesi de öğretmen adaylarının geliştirdikleri inanışlardır. Bu çalışmada matematik öğretmen adayları için Matematik Hakkındaki İnanışlar Ölçeği geliştirilmiş ve geliştirilen ölçek 10 üniversitede toplam 584 üçüncü ve 4. sınıf ilköğretim matematik öğretmen adayına uygulanmıştır. İki yönlü varyans analizi (Two-Way ANOVA) sonuçlarına göre öğretmen adaylarının matematik hakkındaki inanışları cinsiyet değişkenine göre kadın öğretmen adayları lehine farklılık göstermiş, ancak sınıf seviyesi ile cinsiyet ve sınıf seviyesi ortak etkisine göre farklılık göstermemiştir. Öğretmen adayları inanış sistemleri hem geleneksel hem de yapılandırmacı inanış demetlerini barındırmaktadır (Green, 1971).</Özetçe>
<Anahtar>Öğretmen adayları; matematik hakkındaki inanışlar</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>GREGORC VE KOLB ÖĞRENME STİLİ MODELLERİNE GÖRE ÖĞRETMEN ADAYLARININ ÖĞRENME STİLLERİNİN CİNSİYET VE GENEL AKADEMİK BAŞARI AÇISINDAN İNCELENMESİ</Başlık>
<Özetçe>Bu çalışmanın genel amacı; Gregorc ve Kolb öğrenme stili modellerine göre öğretmen adaylarının öğrenme stillerini cinsiyet ve genel akademik başarı değişkenleri açısından incelemektir. Çalışma betimsel tarama modeli kullanılarak hazırlanmıştır. Veriler “Gregorc Öğrenme Stili Ölçeği”, “Kolb Öğrenme Stili Envanteri” ve “Kişisel Bilgi Formu” ile toplanmıştır. Çalışmaya toplam 297 öğretmen adayı katılmıştır. Veriler betimsel istatistikler ve kay-kare testi kullanılarak çözümlenmiştir. Öğrenme stilleri arasındaki farklılığın istatistiksel olarak anlamlı olduğu bulunmuştur. Her iki öğrenme stili modelinde de cinsiyet değişkenine göre öğretmen adaylarının öğrenme stillerinde görülen farklılığın istatistiksel olarak anlamlı olduğu belirlenirken, genel akademik başarı değişkenine göre belirlenen değişikliğin istatistiksel olarak anlamlı olmadığı tespit edilmiştir. Sonuç olarak bilişsel boyutta hazırlanmış olan farklı iki öğrenme stili modeline göre yapılan değerlendirmede, aynı çalışma grubunda uygulanan farklı ölçme araçlarında öğrenme stillerinin farklı değişkenlere göre incelenmesinin aynı yönde sonuçlar verdiği belirlenmiştir.  </Özetçe>
<Anahtar>Öğrenme stili modelleri, Gregorc biliş stili modeli, Gregorc stili portresi (ölçeği), Kolb Öğrenme Stili Modeli, Kolb öğrenme stili envanteri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>ÜNİVERSİTE ÖĞRENCİLERİNİN SOSYAL KAYGI, SOSYAL DESTEK VE PROBLEM ÇÖZME YAKLAŞIMLARI ARASINDAKİ İLİŞKİNİN İNCELENMESİ</Başlık>
<Özetçe>Bu araştırmada, üniversite öğrencilerinin sosyal kaygı düzeyleri ile algıladıkları anne baba tutumları arasında anlamlı ilişki olup olmadığını, sosyal kaygı, sosyal destek ve problem çözme yaklaşımları arasındaki ilişkiyi ve sosyal destek ve problem çözmenin sosyal kaygı üzerindeki etkisi incelenmiştir. Araştırmaya Ahi Evran Üniversitesi ve Selçuk Üniversitesinin farklı fakültelerinde öğrenim görmekte olan 506’sı kız ve 305’i erkek olmak üzere toplam 811 öğrenci katılmıştır. Araştırma verileri kişisel bilgi formu, Sosyal Kaygı Ölçeği, problem Çözme Envanteri ve Sosyal Destek Ölçeği kullanılarak toplanmıştır. Araştırma sonucu, üniversite öğrencilerinin algılanan anne baba tutumları ile sosyal kaygı puanları arasında anlamlı ilişkiler bulunmuştur, sosyal kaygının tüm alt boyutları ile sosyal desteğin tüm alt boyutları arasında negatif yönlü; problem çözme yaklaşımları ile pozitif yönlü anlamlı ilişkiler bulunmuştur. Sosyal desteğin sosyal kaygıyı ve problem çözme yaklaşımı sosyal destekle birlikte sosyal kaygıyı anlamlı düzeyde yordadığı saptanmıştır.</Özetçe>
<Anahtar>sosyal kaygı, sosyal destek, problem çözme</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>İlköğretim İkinci Kademe Öğrencilerine Yönelik Sayı Duyusu Ölçeğinin Geliştirilmesi</Başlık>
<Özetçe>Bu araştırmanın amacı, ilköğretim ikinci kademe öğrencilerinin sayı duyularını belirlemeye yönelik bir ölçek geliştirmek,  geliştirilen ölçek yardımıyla sayı duyusunun yapısını ortaya koyup yapısal özelliklerini yansıtan bir tanım yapmaktır. Bunun için Yang (1995) tarafından belirlenen altı boyut dikkate alınarak bir taslak ölçek hazırlanmıştır. Ölçek, Ankara ilinin Çankaya ve Gölbaşı ilçesine bağlı dört ilköğretim okulunda öğrenim gören 584 ikinci kademe öğrencisine uygulanmıştır. Analizler sonunda 17 maddelik ölçeğin Cronbach alpha güvenirlik katsayısı 0.86 olarak hesaplanmıştır. Açımlayıcı faktör analizi sonucunda ölçeğin 3 boyuttan oluştuğu ortaya çıkmıştır. İlk boyutta toplanan 8 maddeye “hesaplamada esneklik”, ikinci boyutta toplanan 4 maddeye “kesirlerde kavramsal düşünme”, 5 maddeden oluşan son boyuta ise “kıyaslama (referans) noktası kullanımı” adları verilmiştir. </Özetçe>
<Anahtar>sayı duyusu, hesaplamada esneklik, kesirler, kıyaslama (referans) noktası kullanımı</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Kimyasal Bileşiklerin Adlandırılması Konusunun Öğretilmesinde Jigsaw Tekniğinin Etkileri</Başlık>
<Özetçe>Bu araştırmada Genel Kimya dersi Kimyasal Bileşiklerin Adlandırılması konusunda Jigsaw tekniğinin öğrencilerin akademik başarılarına etkileri ve öğrenme sürecine yönelik öğrenci görüşlerinin belirlenmesi hedeflenmiştir. Araştırma ön test - son test kontrol gruplu deneysel desen kullanılarak 2008–2009 eğitim-öğretim yılında Türkiye’deki bir üniversitenin ortaöğretim fen ve matematik alanları eğitimi bölümünde Genel Kimya dersini alan 2 farklı şubedeki öğrenciler ile yapılmıştır. Araştırmanın sonucunda; Jigsaw tekniği ve geleneksel öğretme yöntemi uygulanan öğrencilerin akademik başarıları arasında deney grubu yönünde olumlu bir fark olduğu bulunmuştur. Öğrenciler ile yapılan yarı yapılandırılmış görüşmeler sonucunda; deney grubunda bulunan öğrenciler, “geleneksel öğretme yöntemi ile bu derece başarılı olacaklarını düşünmedikleri” yönünde görüş belirtmişlerdir. Ayrıca deney grubunda bulunan öğrencilerin uygulama öncesinde ve sonrasında yapılan başarı testine verdikleri cevaplar incelenerek Kimyasal Bileşiklerin Adlandırılması konusunda öğrencilerin bilgi eksiklikleri ve sıklıkla yaptıkları hatalar tespit edilmiştir.</Özetçe>
<Anahtar>Jigsaw, kimya eğitimi, Kimyasal Bileşiklerin Adlandırılması</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Çevresel Çalışmalar Konu Ders Kitabı Constructivistic Yaklaşımı İcra ayarlar</Başlık>
<Özetçe>Slovenya Cumhuriyeti’nde ilkokulun ilk üç sınıfı düzeyinde öğretilen Çevre Çalışmaları konusunun öğretim programı yapılandırmacı ve insancıl öğrenme ve öğretme teorilerine dayanır. Ders kitabı setleri öğrenme sürecinin  tamamlanmasında öğretmenler için oldukça önemli bir yardımcıdır. Daha önce belirtilen konuda birçok set vardır ve bu setlerin seçimlerini çok sayıda faktör etkilemektedir. Bu araştırma çalışmasında, hangi ders kitabı setinin öğretmenler tarafından kullanıldığı ve bunların yapılandırmacı yaklaşıma göre öğretim yöntemlerinin uygulanmasında nasıl yardımcı oldukları sorgulanmıştır. Araştırma üçüncü sınıf öğretmenlerini temsil eden bir örneklem üzerinde yürütülmüştür. Öğretmenlerin temel olarak çeşitli yayınevlerine ait üç ders kitabı seti kullandıkları ve öğrenme süreci boyunca tasarlanan ve öngörülen öğrenci etkinlikleri, yöntem ve çeşitli çalışmalarda öğrencilerin daha aktif rol aldığı varsayılan sadece bir tane kitap setinin olduğu bulunmuştur.</Özetçe>
<Anahtar>Temel eğitim, çevre çalışmalar, üç yıllık öğretmenler, ders kitapları
</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Eğitim Bilimleri</Etiket>
<Başlık>Sınıf Öğretmeni Adaylarının Bölme İşlemi İle İlgili Matematiksel Bilgileri ve Öğretimsel Açıklamaları</Başlık>
<Özetçe>Bu çalışma, sınıf öğretmenliği lisans programında yer alan SINO 309 Matematik Öğretimi-I dersinin öğretim elemanı olan araştırmacının dönem sonu sınavında sorduğu sorulardan biri olan “basamak tablosunu kullanarak 4057:15 bölme işlemini öğrencilerinize açıklıyormuş gibi yapınız” sorusuna öğretmen adaylarının verdikleri cevapların alan bilgisi ve alanı öğretme bilgisi yönünden değerlendirmesiyle ortaya çıkan nitel bir çalışmadır. Toplam 228 öğretmen adayının, 153’ü (%67) bölme işlemini işlemsel olarak doğru yaparken 75’i (% 33) bölme işlemini yanlış yapmıştır. Ancak, öğretmen adaylarının bu soruya verdikleri cevaplar sadece işlemsel olarak doğru veya yanlış şeklinde değerlendirilmemiştir. Özellikle içerik analizi yapılırken öğretmen adaylarının cevapları basamak kavramını kullanarak yaptıkları öğretimsel açıklamalara odaklanılarak değerlendirmiştir. Bölme işlemini doğru yapan öğrencilerin 87’si basamak kavramına göre bölme işleminin algoritmasının matematiksel anlamını anlama ve uygun öğretimsel açıklamalar yapabilmişken 66’sı bölme işleminin basamak kavramına bağlı algoritmasının matematiksel anlamını anlamadıkları gibi öğretimsel açıklamaları da yetersiz kalmıştır. </Özetçe>
<Anahtar>alanı öğretme bilgisi, öğretimsel açıklama, bölme işlemi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Türk Üniversitelerinde Eğitim Programları ve Öğretim Anabilim Dalında Görev Yapan Öğretim Elemanlarının Profilleri</Başlık>
<Özetçe>Bu araştırma, üniversitelerde, eğitim programları ve öğretim anabilim dalında görev yapmakta olan öğretim elemanlarını ne tür demografik ve bilimsel özelliklere sahip olduklarını çeşitli değişkenler açısından ortaya koymayı amaçlamaktadır. Araştırmanın verileri, 28 farklı üniversitede görev yapan toplam 105 öğretim elemanından, “Türk üniversitelerinde eğitim programları ve öğretim anabilim dalında görev yapan öğretim elemanlarının profilleri” adlı, 59 sorudan oluşan veri toplama aracı ile elde edilmiştir.
Araştırma verilerinin çözümlenmesinde; frekans ve yüzde çözümlemeleri, chi-square testi, korelasyon analizi, mann whitney u testi ve kendall’s taub testi kullanılmıştır. Araştırmada elde edilen bulgular, öğretim elemanlarının geldikleri kaynaklar, akademik ve bilimsel üretkenlik yönünden gelişimleri ve eğitim programları ve öğretim alanına ilişkin görüşleri bakımından farklılıklar gösterdiklerini ortaya koymaktadır. Araştırmanın sonuç ve tartışma bölümünde, araştırmada elde edilen bulgular olası nedenleri yönüyle tartışılmıştır.</Özetçe>
<Anahtar>Eğitim programları ve öğretim; yükseköğretim; eğitim fakültesi, öğretim elemanı profili</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Ergenlikte Özerklik: Duygusal Özerklik Ölçeğinin Ergenler için Uyarlanması ve Yapı Geçerliği Çalışması</Başlık>
<Özetçe>Bu çalışmanın amacı, ergenlikte önemli bir gelişimsel özellik olan duygusal özerkliği ölçmek için Steinberg ve Silverberg (1986) tarafından geliştirilen Duygusal Özerklik Ölçeğinin (Emotional Autonomy Scale) Türkçeye uyarlanmasıdır. Özgün formu İngilizce olan ölçek, toplam 20 maddeden oluşmaktadır. Özgün ölçek hem alanda ve hem de dilde uzman olan altı öğretim elemanı tarafından Türkçeye çevrilmiştir. Ayrıca, ölçeğin geri çevirisi iki alan uzmanı tarafından yapılmıştır. Daha sonra, ölçeğin özgün ve Türkçe formu uzman görüşüne sunularak onlardan gelen öneriler doğrultusunda gerekli düzenlemeler yapılarak son form oluşturulmuştur. DÖÖ’nün Türkçe versiyonu Ankara’da 8., 9., 10. ve 11. sınıflara devam eden toplam 720 öğrenciye uygulanmıştır. Özgün çalışmadaki 4 faktörlü yapının test edildiği pilot çalışmada, açımlayıcı faktör analizinde faktörlerin orijinal faktör desenine uygun bir biçimde dağılmadığı ve anababayı birey olarak görme alt boyutunun düşük yük değerlerine sahip olduğu görüldüğünden dolayı bu çalışmada DÖÖ’nün üç faktörlü yapısı test edilmiştir. Araştırma sonuçları, DÖÖ’ nün üç faktörlü yapısının doğrulandığını ve ergenler üzerinde yapılacak ilgili çalışmalarda kullanılabileceğini ortaya koymaktadır. </Özetçe>
<Anahtar>Duygusal Özerklik, Ergenlik, Doğrulayıcı Faktör Analizi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Denetim Odağı ve Örgütsel Vatandaşlık Davranışı İlişkisi: Üniversite Öğrencileri Üzerinde Bir Araştırma</Başlık>
<Özetçe>Bu araştırmada denetim odağı (DO) ve örgütsel vatandaşlık davranışı(ÖVD) arasındaki ilişkilerin incelenmesi amaçlanmış, araştırma Balıkesir üniversitesine bağlı bir fakülte ve  dört meslek yüksek okulundan 252 kişilik öğrenci  üzerinde yapılmıştır. Araştırmada Denetim odağı ile ilgili olarak Rotter (1966) tarafından geliştirilen ve Dağ (1991) tarafından Türkçe uyarlaması yapılan Rotter Denetim Odağı Algısı Ölçeği kullanılmıştır. ÖVD  ilgili olarak kullanılan ölçek  araştırmacı tarafından geliştirilmiştir. Verilerin analizinde, bağımsız t- testi,  korelasyon  ve  Regresyon analizi kullanılmıştır. Araştırma sonucunda öğrencilerin göstermiş oldukları ÖVD, cinsiyet ve okul türü açısından anlamlı olarak farklılaşmış, denetim odağı ve örgütsel vatandaşlık davranışı arasında içsel denetimliler lehine anlamlı farklılıklar bulunmuştur. Denetim odağı  ve ÖVD arasında düşük- negatif yönde ilişkiler belirlenmiştir. Araştırmada denetim odağının ÖVD nin bir yordayıcısı olmadığı sonucuna varılmıştır.</Özetçe>
<Anahtar>Denetim odağı; örgütsel vatandaşlık davranışı; örgütsel davranış</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Hacettepe Üniversitesi Tıp Fakültesi Öğrencilerinin Probleme Dayalı Öğrenmeye Yönelik Tutumları ve Görüşleri</Başlık>
<Özetçe>Bu çalışmada Hacettepe Üniversitesi Tıp Fakültesi öğrencilerinin probleme dayalı öğrenmeye (PDÖ) ilişkin tutumları ve görüşlerinin belirlenmesi amaçlanmıştır. Araştırmada betimsel yöntem kullanılarak nicel ve nitel veri toplama yöntemleri birlikte kullanılmıştır. Araştırmaya ilk üç yıl öğrencileri (810 öğrenci) katılmıştır. Ayrıca çalışmada 3 odak grup görüşmesinde 15 öğrenci ile görüşme yapılmıştır. Çalışmada PDÖ’ye yönelik tutum ölçeği ve görüşme formu kullanılmıştır. Ortaöğretim sırasında öğrenen merkezli uygulamalara yer verildiğini belirten öğrencilerin ve Dönem I ve Dönem II öğrencilerinin tutum puanları daha yüksek bulunmuştur. Öğrencilerin cinsiyetlerine göre anlamlı fark belirlenmemiştir. Odak grup görüşmelerinde, öğrencilerin PDÖ sürecinde yönlendirici ve öğrenci için tanımladıkları rollerin alanyazında belirlenen rollerle örtüştüğü, hazırlanan senaryo ve materyallerle birlikte, değerlendirme ve PDÖ’nün yürütülmesine ilişkin sorunların PDÖ’de öğrenme sürecini etkilediğine ilişkin görüşler belirlenmiştir.</Özetçe>
<Anahtar>probleme dayalı öğrenme; tutum; öğrenci görüşleri; tıp öğrencileri</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Plato’nun Cumhuriyet ve Aristo’nun Politika Adlı Eserlerinde Eğitim Teorisi</Başlık>
<Özetçe>Bu araştırmanın amacı, Plato’nun ‘Cumhuriyet’ ile Aristo’nun ‘Politika’ adlı eserlerinde yer alan eğitim ile ilgili temel kavramları ve görüşleri çözümlemektir.  Teorik ve tarihsel karşılaştırmaya dayalı bir araştırmada; Aristo’nun Politika adlı eserine vurgu yapılmış ve eğitim kavramı ana hatlarıyla irdelenmiştir. Çalışmada, erdemli bir toplum oluşturabilmek için erdemli insanlar yetiştirmek gerektiği ve bunu gerçekleştirmek için bireyin aklının, bedeninin ve arzularının eğitilebilmeği gerçeğine ulaşılmıştır.</Özetçe>
<Anahtar>eğitim felsefesi, eğitim kavramı, düşünce tarihi</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Biyoloji Öğretmen Adaylarının Evrim Teorisine ve Bilimin Doğasına Bakış Açıları Üzerine Bir Araştırma</Başlık>
<Özetçe>Bu çalışma biyoloji öğretmen adaylarının evrim teorisini nasıl algıladıklarını ve bilimin doğasına ilişkin görüşlerin bu algıyı nasıl etkilediğini araştırmaktadır. Çalışmaya toplam 75 öğretmen adayı katılmıştır. Katılımcıların evrim teorisi ve bilimin doğasına ilişkin görüşleri bir anket ve yüzyüze yapılan yarı-yapılandırılmış görüşmeler ile araştırılmıştır. Sonuçlar katılımcıların genel olarak evrim teorisinin doğası ve status konusunda olumsuz görüşlere sahip olduğunu göstermektedir. Katılımcıların bilimin doğasına ilişkin görüşleri ve bu görüşlerin evrim teorisine bakışları üzerine etkisi üzerine yapılan detaylı çözümlemeler, bu iki bilgi alanı arasında potansiyel bir ilişki olduğunu ortaya koymaktadır.</Özetçe>
<Anahtar>evrim teorisi; bilimin doğası; biyoloji öğretmen adayları</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Üniversite Öğrencilerinin Değerlendirmelerini Etkileyen Kontrol Edilemeyen Faktörler</Başlık>
<Özetçe>Bu çalışma üniversite ortamında öğretim görevlilerine verilen öğrenci değerlendirme puanları arasındaki farklılıkları ayırma analizi yöntemi ile belirlemeye çalışmaktadır. Öğrenciler tarafından verilen puanlar ortalamalarına göre iki gruba ayrılmış ve öğretim görevlileri düşük-puanlı ve yüksek-puanlı olarak iki grup halinde tanımlanmıştır. Ayırma analizi ile tanımlanan kestiriciler (i) sınıf mevcudu, (ii) dersin kredisi, (iii) sınıf düzeyi, (iv) sınıf ortalaması ve (v) aynı dersi alan grup sayısıdır. Çalışmanın sonuçları düşük-puanlı öğretim görevlilerinin düşük sınıf mevcudu olan, düşük kredili, üst sınıf düzeylerinde, sene sonu not ortalamalası yüksek olan ve tek grupla sınıflarda eğitim yapanlar olduğunu ortaya çıkartmıştır. Öğrenci değerlendirmeleri arasındaki farklılıkları açıklayan kaynakların tanımlanması öğretimin etkinliğinin değerlendirilmesi ve iyileştirilmesi konusu ile ilgili olan kişisel için önemli bulgular sağlayabilir.</Özetçe>
<Anahtar>öğrenci değerlendirme puanları </Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>PISA 2006 Sonuçlarına Göre Öğretme-Öğrenme Süreci Değişkenlerinin Öğrencilerin Fen Okuryazarlıklarına Etkisi</Başlık>
<Özetçe>Bu araştırma, Uluslararası Öğrenci Başarılarını Değerlendirme Programı (PISA) 2006 kapsamında, Türkiye’de 15 yaş grubu öğrencilerin öğretme-öğrenme süreçlerine ilişkin bazı değişkenlerin, onların fen okuryazarlığı başarıları üzerindeki etkisini belirlemeyi amaçlamaktadır. Araştırma, 15 yaş grubu 4942 öğrenci üzerinde yürütülmüştür. Verilerin çözümlenmesinde, belirlenen yordayıcı değişkenlerin 15 yaş grubu öğrencilerin fen okuryazarlığı başarısına etkilerini belirlemek için yapısal eşitlik modeline dayalı bir analiz gerçekleştirilmiştir. Araştırma sonuçları, Türkiye’deki 15 yaş grubu öğrencilerin fen okuryazarlığı başarısını öğretme-öğrenme süreçleri açısından en fazla etkileyen değişkenin “öğrenmeye ayrılan zaman” olduğunu ortaya koymuştur. Bunu “deneyler” ve “sorgulamaya dayalı öğrenme etkinlikleri” değişkenleri izlemiştir. Öğretme-öğrenme sürecinde öğrencinin fen öğrenmeye yönelik özbenlik algısının fen okuryazarlığı başarısı üzerinde bir etkisi olmadığı belirlenmiştir.</Özetçe>
<Anahtar>PISA 2006; fen okuryazarlığı; yapısal eşitlik modeli</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Eğitim Bilimleri</Etiket>
<Başlık>Yetişkin Temel Eğitimi Uygulamalarına İngiltere’den Bir Örnek: `Okuma Hakkı` Kampanyası Deneyimi</Başlık>
<Özetçe>Faklı ülkelerin başarılı eğitim deneyimlerini incelemek, Türkiye’deki yetişkin temel eğitimini yeniden düşünmede yararlı olabilir. İngiltere’de 1973 yılında başlatılan Okuma Hakkı kampanyası bu konuda anımsanmaya değer başarılı bir deneyimdir. Bu kampanyayla ilk defa gelişmiş bir Batı ülkesinde “okuryazarlık problemi”, önemli bir toplumsal sorun olarak gündeme gelmiştir. Ayrıca kampanyada televizyon ve radyonun etkin kullanımı ile yetişkin temel eğitimi (YTE) konusunda teknoloji kullanımının özgün bir deneyimi yaratılmıştır. Bu kampanyada sivil toplum kuruluşları ve toplumsal hareketlerin merkezi rolü söz konusudur. Okuma Hakkı Kampanyası BBC ile birlikte, sivil toplum örgütlerini, YTE ilgili vakıf ve dernekleri, üniversiteleri de içine almış ve bu kurumların katkısı ile toplumsal bir kampanya formuna bürünmüştür. Toplumsal bir hareketlilik getiren bu tür paydaşlar, toplum içerisinde okur-yazarlık konusundaki mevcut duruma yönelik olarak duyarlılığı artırmış, katılımı sağlamış ve projeyi işler kılmıştır.

</Özetçe>
<Anahtar>Yetişkin Temel Eğitimi;Okuryazarlık;İngiltere Okuma Hakkı kampanyası;Yetişkin Temel Eğitiminde Teknoloji kullanımı;BBC</Anahtar>
<Kaynak>Eğitim ve Bilim</Kaynak>
<TürkçeKarakter>Sorunsuz</TürkçeKarakter>
</makale>
</data>