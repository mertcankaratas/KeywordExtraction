<?xml version="1.0" encoding="UTF-8"?>
<data>
<makale>
<Etiket>Sosyoloji</Etiket>
<Başlık>İLERLEME DÜŞÜNCESİ”NE YÖNELİK ELEŞTİREL BİR DEĞERLENDİRME</Başlık>
<Özetçe>Tarihsel süreç içerisinde ‘ilerleme düşüncesi’ni, kişinin kendisi ya da sonraki kuşaklar için gelecekteki iyi olaylara yönelik bir umudunun yansıması olarak görmek olanaklıdır. Böyle bakıldığında ilerleme düşüncesi, insanlar için içeriği bakımından neye ‘iyi’ diyeceğimizle yakından ilişkili duruma gelir. Her tarihsel dönemde insanların beklentilerine göre ‘ortak iyi’nin tanımının araçsal olarak oluşturulduğunu ve ideolojik olarak kullanıldığı söyleyebiliriz. Bu yazıda da ileri süreceğimiz düşünce, ilerlemenin insanlara ve onları takip edecek kişiler olarak gelecek kuşaklara bir yön verme amacıyla tasarlanmış işlevsel bir terim olduğudur.</Özetçe>
<Anahtar>İlerleme Düşüncesi, Ortak İyi, Ereksellik, Teknik Gelişme, Meşruiyet</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Arnold, Creswell ve Grabar Metinleri Bağlamında– İslam Sanatı ve Oryantalist Yaklaşımlar Üzerine Bir İnceleme</Başlık>
<Özetçe>İslam’ın sanat konusundaki tutumu özellikle figüratif temsil/tasvir konusu, oryantalist sanat tarihçileri tarafından ikonoklazm ve anikonizm bağlamında tartışılırken Müslüman dünyada teolojik bağlamda yasak ve gelenek çerçevesinde değerlendirilmiştir. Bu makale, Thomas Arnold, K. A. C. Creswell ve Oleg Grabar’ın kendi metodolojileri çerçevesinde, İslam sanatı ve İslam sanatında figüratif temsil/tasvir konusunda kaleme aldıkları, konu ile ilgili temel metinler olarak kabul edilen makaleleri üzerinden yapılacak bir değerlendirmeyi kapsamaktadır. Söz konusu sanat tarihçilerinin metinlerinde İslam sanatı ve figüratif tasvir, şu başlıklar altında ele alınmıştır: İslam öncesi Arabistan’da sanat; fetihlerin, Hristiyan ve Yahudi sanatının İslam sanatına etkisi; İslam öncesi uygarlıkların İslam sanatına etkisi; Kur’an ve hadisler ışığında sanata yaklaşım; erken İslam anıtlarında tasvir; İslam sanatında psikolojik etkiler. </Özetçe>
<Anahtar> Thomas Arnold, K. A. C. Creswell, Oleg Grabar, İslam Sanatı, İslamda resim yasağı, İkonoklazm, Oryantalizm. </Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>1950’li Yıllarda Laiklik Tartışmalarının Gündeme Gelmesi ve Halil Nimetullah Öztürk</Başlık>
<Özetçe>Yeni Türk Devleti’nin temelleri oluşturulurken, devletin dayandırıldığı ana ilkelerden biri laiklik olarak belirlenmiştir. Devletin kuruluş yıllarından başlayarak laiklik, Cumhuriyet rejiminin temel niteliği olarak görülmektedir. Bu özelliği nedeniyle laiklik, Cumhuriyet’in ilk yıllarından itibaren üzerinde ciddiyet ve hassasiyetle durulan konulardan biri olmuştur.  “Cumhuriyet tarihimize bakıldığında, 1950’li yıllara kadar laiklikle ilgili direkt bir tartışmanın varlığından söz edemeyiz.” Bu döneme kadar laiklikle ilgili ifadelerde daha çok devletin laik niteliğinin temelledirilmesi üzerinde durulmuştur. Ancak 1950’lerle birlikte keskin bir dönüşüm yaşanmış ve laikliğin muhtevası hususunda “yaygın yorum” dışına çıkılmaya başlanmıştır. Bu nedenle 1950’li yıllarda başlayan süreç ve tutum alışlar, laiklik tartışmaları açısından farklı bir niteliğe ve öneme sahiptir.</Özetçe>
<Anahtar>alil Nimetullah Öztürk, 1950’ler, Laiklik, Sekülarizm, Milliyet, Din
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Çok Partili Döneme Geçişte Basın Polemikleri</Başlık>
<Özetçe>Bu çalışmanın amacı, çok partili döneme geçişte basında sürdürülen  polemikleri ortaya koymak, bu polemiklerin hangi koşullarda ortaya çıktığını ve temel niteliklerini açıklayabilmektir. </Özetçe>
<Anahtar>Basın, Basın Polemikleri, Çok Partili Sistem, Köşe Yazarları, Geçiş Dönemi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>50’li Yıllar Türkiyesinin Sosyoloji Dünyasından Günümüze</Başlık>
<Özetçe>50’li yıllar Türk sosyolojisinin özelliklerini kazandıran olay ve gelişmeleri, 50’li yıllar sosyoloji çalışmalarını anlama bu yazının temel tasasıdır. 50’li yıllarda sorunlarımızın neler olduğu, sosyologlarımızın bu konularda ne tür çaba sarf ettiğini kavramak çabamızı temellendirirken öncelikle hatırlamamız gereken kimi noktalar bulunmaktadır. </Özetçe>
<Anahtar>Türk Sosyolojisi, 50'ler, Türk Sosyolojisi Tarihi, 20. Yüzyıl, Peyami Safa</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>AKDENİZ BÖLGESİNİN BATI YARISINDAKİ KIYI ALANLARINDA NÜFUS</Başlık>
<Özetçe>Köyceğizin batısından başlayarak, Gazipaşa’nın doğusuna kadar uzanan kıyı alanları çok sayıda küçüklü, büyüklü akarsuları, ovaları, yer yer ovaları kesen yükseltileri, koyları, körfezleri, plajlarıyla çok zengin doğal potansiyele sahip olan kıyı alanları, başta ziraat ve turizm olmak üzere birçok ekonomik faaliyetin gelişebilmesine imkan tanımaktadır. Yerleşme tarihi paleolitiğe kadar inen bölgede insanın doğal şartlara hakimiyeti ve bu potansiyeli yönlendirmesi, kullanmasına bağlı olarak nüfus zaman zaman artmış, bazen azalmıştır. İlkçağlarda büyük bir dinamizmin görüldüğü bölgede son yıllarda nüfusun özellikle tarım ve turizm sektörlerindeki gelişmelere bağlı olarak hızlı bir artış gösterdiği gözlenmektedir. Bu kıyı alanlarındaki doğal potansiyelin zarar görmemesi, sürekliliğinin sağlanabilmesi için koruma- kullanma dengesinin muhafaza edilerek, kıyı alanlarının kullanımında sürdürülebilirlilik ilkesinin esas alınması gerekmektedir.</Özetçe>
<Anahtar>Türkiye, Akdeniz Bölgesi, Kıyı Alanları, Nüfus, Yerleşme
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Değişim ve Kimlik Bağlamında İstanbul’dan Özgün Bir Mekânsal Kesit: Rumelihisarı</Başlık>
<Özetçe>Ait olduğu medeniyet ailesi, kültürel biçimlerinden anlaşılabilen kentler, orada yaşayan topluluğun estetik beğenilerini temsil eder. Kentin görünümleri; kentin mimari biçimlenmesinin yanı sıra doku, renk, koku, ses, rahatlık, konfor ve estetik haz duygusunu da içine alan ortam ve koşullar ile sarmalanır. Böylece her kent; kendi güzellik anlayışını, özgün havasını ve kimliğini kazanır. Bu çalışma, İstanbul şehir kültürünün özgün bir mekânsal kesitini oluşturan Rumelihisarı üzerinden, değişim ve kimlik bağlamında mahalle kültürünü ele almaktadır. Derinlemesine görüşme tekniği uygulanarak niteliksel bir alan araştırması yapılmış; ulaşılan veriler (1) aidiyet meselesi ve sosyal ayrışma, (2) doğayı kavrama ve yaşayış biçimleri, (3) komşuluk ilişkileri başlıkları altında açıklanmıştır. Son olarak, kimlik konusu tartışılmakta ve kent yönetimine yönelik öneriler geliştirilmektedir.</Özetçe>
<Anahtar>Kent Sosyolojisi, Mahalle Kültürü, Toplumsal Değişme, Kimlik, Rumelihisarı</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Aydınlanma Döneminde Doğuya Bakış: Değişen İlgi ve Söylemler</Başlık>
<Özetçe>Avrupa’nın Doğu’ya ilgisi 16. yüzyıldan itibaren giderek artmıştır. Bu ilginin gelişimi Batı’nın kendi iç siyaseti ve dünya güç ilişkilerindeki konumuna göre yeni aşamalar kat etmiştir. Doğu’ya ilginin ciddi bir biçimde yoğunlaştığı Aydınlanma döneminin başlangıcında Doğu toplum biçimleri Avrupa’daki gelişmeleri açıklamak ve içeride aristokrasi ve kiliseye karşı mücadelelerinde bir konum sağlamak için geniş bir bağlam olarak kullanmaktaydı. Ancak yüzyılın sonuna doğru Avrupa toplum modelinin şekillenmesi ile Doğu’ya karşı bir üstünlük söylemi ortaya çıkmıştır. Daha önce kısmi hayranlıkla şekillenen Doğu’ya bakış bu sefer giderek bir değerlendirme ve yargılama tonuna sahip olmuştur. Özellikle coğrafi/iklimsel farklar ve ırkın üstünlüğü gibi faktörlere dayanılarak ‘durağan Doğu toplumları’ karşısında ‘dinamik’ Avrupa’nın farklılığı açıklanmaya başlanmıştır. Bu açıklama girişimleri dünya siyasetindeki değişimlere paralel olarak artan sistematik bilgi ihtiyacını karşılamak üzere şarkiyatçılığın doğuşu ile neticelenmiştir. </Özetçe>
<Anahtar>Aydınlanma, Çin, Hint tutkusu, İslam, Doğu, Batı, Şarkiyatçılık.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Cumhuriyet Romanında Yeni Bir Dönem: 1950’li Yıllar</Başlık>
<Özetçe>1950’li yıllar, Türk romanında yeni temaların kendini gösterdiği, daha önceki konuların ise farklı düzeylerde ele alındığı bir dönemin başlangıcını oluşturmaktadır. Bu çalışmamızda hem 1950’li yıllar Türk romanının gösterdiği niteliklerin neler olduğunu ortaya koymaya çalıştık, hem de bu dönemin erken habercisi kabul edilebilecek roman örneklerinin hangileri olabileceğini tartıştık. 
</Özetçe>
<Anahtar>Türk Edebiyatı, Türk Romanı, Huzur, Ahmet Hamdi Tanpınar, 1950'ler</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>1980 SONRASINDA TÜRK SOSYOLOJİSİNDE DEĞİŞEN TEMALAR ÜZERİNE BAZI GÖZLEMLER</Başlık>
<Özetçe>Bu makale, Türk sosyolojisinde 1980’lerden itibaren gerçekleşen farklılaşma ve değişim konusunda bazı tespitlerde bulunmayı amaçlamaktadır. Sosyoloji literatüründe önceki dönemde yaygın olarak görülen konular ve yaklaşım tarzları 1980’lerin ortalarından itibaren aşınmaya ve terk edilmeye başlanmıştır. Batılı modernleşme teorilerine özgü üretim/iktisat/endüstri/kalkınma eksenli açıklamalar ve ulusal-evrensel gerilimine dayalı yaklaşımlar gözden düşmüştür. Bunun yerine sosyolojide tüketimi, kültürü, geleneği, tekil olanı vb. öne çıkaran açıklamalar hakim olmuştur.
</Özetçe>
<Anahtar>1980 sonrasında Türk sosyolojisi, paradigma değişimi, modernite, postmodernite</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İç Savaş ve Savaş Sonrası İspanyası’nın İlk Döneminde Toplumsal Değişim</Başlık>
<Özetçe>İç Savaş sonrası İspanya’sı, 1939-1950 yılları arasında ele alındığında toplumsal yönden önemli değişimler yaşandığı gözlemlenir. Karaborsacı ve kaçakçıların yaşadığı rahat yaşam, açlıktan ölme sınırına gelen çoğu insan için zamanla özendirici bir hal alır. İspanyol sosyal ortamının açgözlülük ve sefalet ile tanımlanabilecek bu sıra dışı dönemi ve bu dönemde artan suç oranları, incelenmesi gereken bir toplumsal olay niteliği taşır. İç savaş öncesinde suçla ilişkisi olmayan sayısız İspanyol yurttaş, iç savaş sırasında kısa sürede suçlu kimliğine bürünmüştür. Bu dönemde, bireysel suçlar ve çete suçları artmış, çeşitli sahtecilik, hırsızlık ve kaçakçılık yöntemleri gözlemlenmiştir. Kıtlık ve yasal baskıların olduğu bir ortamda savaşın yaralarını sarmak da zor olmuştur. Sonuç olarak İspanya’nın iç savaş sonrası örneği, bir toplumun sosyal ve ekonomik dengeleri sarsıldığında bununla eşzamanlı olarak ahlaki açıdan da yıprandığını bize gösterir. Toplumun önemli bir kesimi tarafından desteklenen ve savaş öncesinin yönetim düzensizliklerine ve ekonomik sorunlarına çare olacağı düşünülen General Francisco Franco, tüm bunlara çözüm olamaz. Savaş sonrasının ilk döneminde halk için yaşam şartları daha da kötüleşir.</Özetçe>
<Anahtar>İspanyol İç Savaşı, Savaş Sonrası İspanyası, Francisco Franco, Toplumsal Değişim, Suç</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İkinci Savaş Sonrasında Oryantalist Çalışmalar</Başlık>
<Özetçe>Edward Said oryantalizmi “hepsi birbirine dayalı birçok şey” olarak anlamakta ve genel kabul gören anlamlarını “en kolay kabul gören akademik manası”ndan başlayarak sıralamaktaydı: “Antropolog, sosyolog, tarihçi yahut dil bilimci olsun, özel yahut genel bir açıdan Şark’ı öğreten, yazıya döken yahut araştıran kimse oryantalisttir ve yaptığı şey oryantalizmdir. (…) Oryantalizm’in daha geniş bir manası vardır: Oryantalizm ‘Doğu’ ile ‘Batı’ arasında ontolojik ve epistemolojik ayırıma dayalı bir düşünüş biçimidir. (…) Şimdi oryantalizmin üçüncü anlamına geliyorum: (…) Oryantalizm Şark ile uğraşan toplu müessesedir; yani Şark hakkında hükümlerde bulunur, Şark hakkındaki kanaatleri onayından geçirir, Şark’ı tasvir eder, tedris eder, iskân eder, yönetir; kısacası ‘Doğu’ya hâkim olmak, onu yeniden kurmak ve onun amiri olmak için’ Batı’nın bulduğu bir yoldur.”</Özetçe>
<Anahtar>Oryantalizm, II. Savaş, ABD, SSCB, Massignon, Berque, Gibb, Lewis, Grunebaum, Orta Doğu Çalışmaları</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İSTANBUL ÜNİVERSİTESİ’NDE KLASİK FİLOLOJİ</Başlık>
<Özetçe>Filoloji öğrenimi Türkçedeki anlamıyla dil ve edebiyat öğrenimidir. Klasik filoloji, temeli akıl yürütmeye ve karşılaştırma yapmaya dayalı bir filoloji disiplinidir. Antikçağın Eski Yunan ve Roma uygarlıklarını, bu uygarlıklardan zamanımıza aktarılmış belgeleri ve edebi metinleri inceleyerek ve açıklayarak her yönüyle (dil, kurumlar, devlet yönetimi, sosyal yaşam v.b.) tanıtma, bilinmeyen yönlerini gün ışığına çıkarma uğraşıdır. Ülkemizin yüksek öğrenim tarihi incelendiğinde klasik filolojinin bir disiplin olarak ortaya çıkışının 1933 yılında, Türkiye Cumhuriyetinin kurucusu Mustafa Kemal Atatürk’ün Üniversite Reformuyla gerçekleştiği görülür. Fakültemizde 1933 Üniversite Reformuyla birlikte başlayan ve 1943 yılına kadar kurulan on iki enstitünün arasında Klasik Filoloji Enstitüsü de bulunmaktaydı. İlk kuruluşunda öğretim kadrosu yabancı akademisyenlerden oluşan Klasik Filoloji zaman içinde önce yurt dışında eğitim görmüş Türk akademisyenlerin katkılarıyla ve sonra da İstanbul Üniversitesinin yetiştirdiği akademisyen kadrosuyla Antikçağ kültürünün insanın düşünsel ve toplumsal gelişimindeki önemini ve değerini tanıtmayı amaçlayan eğitim ve araştırma faaliyetlerini lisans ve lisans üstü düzeylerde sürdürmektedir.</Özetçe>
<Anahtar>Eski Yunan, Filoloji, Hümanizm, İstanbul, Roma, Eğitim, Latince, Yunanca, Üniversite</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İlk Osmanlı Seçimleri ve Parlamentosu</Başlık>
<Özetçe>Bu çalışmada, Osmanlı Devleti’nin meşrutiyet rejimine geçişi sürecinde ilk seçimleri ve oluşan parlamento incelenmektedir. Osmanlı Devleti’ni dağılmaktan kurtarmak için XIX. yüzyılın son çeyreğinde mutlak monarşiden meşruti monarşiye geçilmiştir. Meşrutiyetin ilanı için anayasa ve meclise gereksinim duyulmaktaydı. Bu amaçla Türk tarihinin ilk anayasası olan Kanun-i Esasi özel bir komisyona hazırlatılmıştır. Seçimlerin yapılabilmesi için de “Talimât-ı Muvakkate” denilen geçici bir kanun hükmünde kararname çıkarılmıştır. Bu kararnameye göre yapılan seçim sonucu belirlenen 80 Müslüman ve 50 gayrimüslim milletvekilinden oluşan ilk Osmanlı Parlamentosu 19 Mart 1877 tarihinde padişahın huzurunda ilk oturumunu yapmıştır. Bu meclis 28 Haziran 1877 tarihine kadar birinci dönem çalışmalarını devam ettirmiştir.</Özetçe>
<Anahtar>Birinci Meşrutiyet, Kanun-i Esasi, Meclis-i Mebusan, Seçim, İkinci Seçmen</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İLERLEME ÜZERİNE BİR KAÇ SÖZ</Başlık>
<Özetçe>Günümüzde artık pek çok kavram içi boş bir durumda kullanılmaktadır. Bu kavramların tarihsellikleri anlaşılmamakta ve dolayısıyla bulanık bir şekilde kullanılmaktadırlar. Böyle keyfi bir kullanım sonucunda ifadelerimizdeki içerik zayıflamakta ve düşünme pratiğimiz anlaşılmaz bir hal almaktadır. Bu tarz sağlıksız bir düşünsel çevre ile herhangi bir sorunumuzu belirlemek ve buna çözüm getirmek de giderek zorlaşmaktadır. İthal kavramlar aracılığıyla can çekişir hale gelen düşünsel çevremizi kirleten kavrayışlardan bir tanesi de ilerleme kavramıdır. Ne olduğunu ve ne için kullanıldığını bilmediğimiz bu kavram da geçtiğimiz yüzyılda ithal edilmiş ve kullanılmaya başlamıştır. Bu kavramı kullanırken gösterilen yeteneksizlik ve anlaşılmazlık had safhadadır. Bu makalede, bu kavramın ne anlamlara gelebileceği konusunu ele almaya çalıştık</Özetçe>
<Anahtar>İlerleme, Gelişme, Dönüşüm, İktisadi Gelişme, Bilimde İlerleme, Doğu-Batı İlişkisi, Antikçağ ve İlerleme Anlayışı, İlke, İdeal olan</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İLERLEME DÜŞÜNCESİ”NE YÖNELİK ELEŞTİREL BİR DEĞERLENDİRME</Başlık>
<Özetçe>Tarihsel süreç içerisinde ‘ilerleme düşüncesi’ni, kişinin kendisi ya da sonraki kuşaklar için gelecekteki iyi olaylara yönelik bir umudunun yansıması olarak görmek olanaklıdır. Böyle bakıldığında ilerleme düşüncesi, insanlar için içeriği bakımından neye ‘iyi’ diyeceğimizle yakından ilişkili duruma gelir. Her tarihsel dönemde insanların beklentilerine göre ‘ortak iyi’nin tanımının araçsal olarak oluşturulduğunu ve ideolojik olarak kullanıldığı söyleyebiliriz. Bu yazıda da ileri süreceğimiz düşünce, ilerlemenin insanlara ve onları takip edecek kişiler olarak gelecek kuşaklara bir yön verme amacıyla tasarlanmış işlevsel bir terim olduğudur.</Özetçe>
<Anahtar>İlerleme Düşüncesi, Ortak İyi, Ereksellik, Teknik Gelişme, Meşruiyet</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Edebiyatın Kültürel Yönlerini Kullanarak Yabancı Dil Öğretmek</Başlık>
<Özetçe>Bu çalışmada, Yıldız Teknik Üniversitesi İngilizce Öğretmenliği Bölümü 3. Sınıf öğrencilerinin Dil ve Edebiyat dersi için oluşturdukları çalışma dosyalarını inceledik. Bu dosyalar, öğretmen adayları tarafından hazırlanmış olup dilbilgisi, sözcük bilgisi, çeviri, metinsel bütünlük ve tutarlılık öğretimini hedefleyen çalışma kağıtlarını içermektedir. Araştırmamız başlıca şu noktalar üzerinde durmaktadır: Öğretmen adayları edebi metinlere nasıl yaklaşıyor? (Edebi metinlerle çalışırken ne gibi olumlu veya olumsuz yönlerle karşılaşıyorlar?) Öğretim materyali olarak hangi edebi metinleri seçiyorlar? Hedef dil kültürünü nasıl içselleştirip yorumluyorlar? Gerçek hayattan hangi dil örneklerini gösteriyorlar? Amacımız, edebiyatı dil öğretiminde kullanırken öğretmen adaylarının edimbilimsel girdisini geliştirmektir. Böylece edebiyatın dil öğretiminde kullanımı, öğretmen yeterliliklerini geliştirmek açısından onlara özgün materyal hazırlama da yardımcı olacaktır.</Özetçe>
<Anahtar>Öğretmen Adayı, Edebiyat, Özgün Materyal, Kültürlerarası Yetkinlik, Edimbilim</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>FRANSIZCA KONUŞAN SOSYOLOGLAR DERNEĞİ ÜZERİNE</Başlık>
<Özetçe>Bu çalışmanın amacı “Uluslararası Fransızca Konuşan Sosyologlar Derneği”nin kuruluş felsefesini, örgütsel yapısını ve gerçekleştirdiği bilimsel etkinlikleri derneğin kurulduğu dönemde dünyada ve Fransa’da yaşanan sosyolojik gelişmeler ışığında değerlendirmek ve söz konusu oluşumun Türkiye’deki sosyolojik düşünce ve organizasyonlarla olan ilişkisini ortaya koymak olacaktır. Uluslararası Fransızca Konuşan Sosyologlar Derneği (AISLF-Association Internationale des Sociologues de Langue Française ) bugün dünyanın birçok ülkesinde çok sayıda üye ile sosyolojik düşüncenin seyri, metodolojik gelişmeler, kültürel çoğulculuk, yeni toplumsallıklar, lokal ve global ölçekli sosyal sorunlar gibi problem alanlarını düzenli periyotlarla tartışmaya açan önemli bir sosyolojik platform özelliği taşımaktadır. AISLF’nin son dönemde toplantılarını gerçekleştirdiği ülkelerden biri de Türkiye’dir. Bu açıdan çalışmamız, AISLF’nin yapısı ve çalışma alanları ile derneğin Türkiye’deki sosyolojik düşünce ile ilişkisini ortaya koyan bir çerçeveye sahiptir.</Özetçe>
<Anahtar>Fransızca Konuşan Sosyologlar Derneği, Georges Gurvitch, Galatasaray Üniversitesi, İstanbul Üniversitesi Sosyoloji Bölümü, Türkiye’de Sosyoloji</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Fasti’nin Açtığı Pencereden Roma Takvimine Bakış</Başlık>
<Özetçe>Günümüzde neredeyse tüm dünyada geçerliliği olan Gregorius takvimi, Roma takviminin kısmen değişmiş bir biçimidir. Kökleri Cumhuriyet öncesi döneme kadar giden Roma takviminde ise en önemli reform Iulius Caesar zamanında olmuştur. Roma tarihine gönderme yapan uğurlu ve uğursuz günleri, dinsel günleri, bayramları ve meclis günleri her dönemde oldukça renkli olan Roma takvimi, toplumsal yaşamı düzenleyen önemli bir araç olmasının yanı sıra, birçok antik yazar için merak ve esin kaynağı da olmuştur. Dolayısıyla Roma takvimini yalnızca işlevsel bir zaman tablosu olarak değil mitoloji, din ve tarihin iç içe geçtiği bir semboller ağı olarak düşünmek gerekir. Bu makalede, Ovidius’un (MÖ 43 - MS 17~18) Fasti eseri bağlamında, takvimin Roma şiirindeki özgün bir görüntüsü değerlendirilecektir. </Özetçe>
<Anahtar>
Ovidius, Fasti, Roma Cumhuriyet Dönemi Takvimi, Roma Yılı, Roma Dini</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Avrupa Gönüllü Hizmeti ve İslami Kültürün Anlaşılması Bağlamında Kültürlerarası Yetkinlik</Başlık>
<Özetçe>Önemli bir parçası olsa da, kültür salt dine indirgenemez. Bu gerçeğe rağmen, Orta-doğu toplumları söz konusu olduğunda genellikle din akla gelen ilk şeydir. Bir anlamda, Türkiye dâhil, tüm Orta-doğulu toplumların kültürü İslam ile eşitlenir ki, bu özellikle son dönemlerde sıklıkla “baskı” ve “terörizm” ile birlikte anılan bir dünya dininin adıdır. Bu makale Avrupalı gençlerin Türkiye’deki dinsel yaşama ilişkin ne tür algılamalara sahip olduklarını sorgulayacaktır. İlaveten ve daha önemli olarak, makale, Avrupalı gençlerin Türk toplumundaki dinsel yaşama ilişkin algılamalarının bu toplumda yaklaşık bir yıl yaşadıktan sonra anlamlı derecede değişime uğrayıp uğramadığını sorgulayacaktır.
Araştırma verileri, Avrupa Gönüllü Hizmet (AGH) Programının temel etkilerini incelemek üzere geliştirilen daha geniş bir nitel/etnografik araştırmadan alınmıştır. AGH deneyimi öncesinde, İslamofobik bir düşünme biçiminin AGH gönüllüleri arasında da yaygın olması öngörülmüştür. Türkiye’deki AGH deneyimleri sonrasında ise farklı türlerde algılamaların ortaya çıkacağı ve bunun ilgili literatürü kısmen doğrulayacağı beklenmiştir. </Özetçe>
<Anahtar>Kültürlerarası yetkinlik, İslamofobi, Avrupa Gönüllü Hizmeti, gençler, İslam, Türkiye</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Cumhuriyet Romanında Yeni Bir Dönem: 1950’li Yıllar</Başlık>
<Özetçe>1950’li yıllar, Türk romanında yeni temaların kendini gösterdiği, daha önceki konuların ise farklı düzeylerde ele alındığı bir dönemin başlangıcını oluşturmaktadır. Bu çalışmamızda hem 1950’li yıllar Türk romanının gösterdiği niteliklerin neler olduğunu ortaya koymaya çalıştık, hem de bu dönemin erken habercisi kabul edilebilecek roman örneklerinin hangileri olabileceğini tartıştık. </Özetçe>
<Anahtar>Türk Edebiyatı, Türk Romanı, Huzur, Ahmet Hamdi Tanpınar, 1950'ler</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>AKDENİZ BÖLGESİNİN BATI YARISINDAKİ KIYI ALANLARINDA NÜFUS</Başlık>
<Özetçe>Köyceğizin batısından başlayarak, Gazipaşa’nın doğusuna kadar uzanan kıyı alanları çok sayıda küçüklü, büyüklü akarsuları, ovaları, yer yer ovaları kesen yükseltileri, koyları, körfezleri, plajlarıyla çok zengin doğal potansiyele sahip olan kıyı alanları, başta ziraat ve turizm olmak üzere birçok ekonomik faaliyetin gelişebilmesine imkan tanımaktadır. Yerleşme tarihi paleolitiğe kadar inen bölgede insanın doğal şartlara hakimiyeti ve bu potansiyeli yönlendirmesi, kullanmasına bağlı olarak nüfus zaman zaman artmış, bazen azalmıştır. İlkçağlarda büyük bir dinamizmin görüldüğü bölgede son yıllarda nüfusun özellikle tarım ve turizm sektörlerindeki gelişmelere bağlı olarak hızlı bir artış gösterdiği gözlenmektedir. Bu kıyı alanlarındaki doğal potansiyelin zarar görmemesi, sürekliliğinin sağlanabilmesi için koruma- kullanma dengesinin muhafaza edilerek, kıyı alanlarının kullanımında sürdürülebilirlilik ilkesinin esas alınması gerekmektedir.</Özetçe>
<Anahtar>
Türkiye, Akdeniz Bölgesi, Kıyı Alanları, Nüfus, Yerleşme</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>1950’li Yıllarda Laiklik Tartışmalarının Gündeme Gelmesi ve Halil Nimetullah Öztürk</Başlık>
<Özetçe>Yeni Türk Devleti’nin temelleri oluşturulurken, devletin dayandırıldığı ana ilkelerden biri laiklik olarak belirlenmiştir. Devletin kuruluş yıllarından başlayarak laiklik, Cumhuriyet rejiminin temel niteliği olarak görülmektedir. Bu özelliği nedeniyle laiklik, Cumhuriyet’in ilk yıllarından itibaren üzerinde ciddiyet ve hassasiyetle durulan konulardan biri olmuştur.  “Cumhuriyet tarihimize bakıldığında, 1950’li yıllara kadar laiklikle ilgili direkt bir tartışmanın varlığından söz edemeyiz.” Bu döneme kadar laiklikle ilgili ifadelerde daha çok devletin laik niteliğinin temelledirilmesi üzerinde durulmuştur. Ancak 1950’lerle birlikte keskin bir dönüşüm yaşanmış ve laikliğin muhtevası hususunda “yaygın yorum” dışına çıkılmaya başlanmıştır. Bu nedenle 1950’li yıllarda başlayan süreç ve tutum alışlar, laiklik tartışmaları açısından farklı bir niteliğe ve öneme sahiptir.</Özetçe>
<Anahtar>
alil Nimetullah Öztürk, 1950’ler, Laiklik, Sekülarizm, Milliyet, Din</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Oryantalistlerin İstanbul’undan Bienalin İstanbul’una</Başlık>
<Özetçe>Bu çalışmanın amacı İstanbul Bienalleri üzerinden İstanbul’a dair inşa edilen kimlik tasvirlerini tanımlayabilmektir. İstanbul, tarih boyunca farklı uygarlıklara başkentlik yapmış bir kenttir. İstanbul’un tarihsel kimliği siyasi çatışma ve gerilimler çerçevesinde belirlenmiştir. Özellikle kentin Osmanlı denetimine girmesinden sonra Doğu ve Batı uygarlıklarının karşılaşma, çatışma ve gerilimlerinde İstanbul önemli bir yer tutmaktadır.
Batı sanat tarihi içinde iki uygarlığın ilişkileri üzerine güçlü temsil ve imgeler söz konusudur. İstanbul’a dair imgelere ise Rönesans’tan itibaren rastlamak mümkündür. Farklı dönemlerde farklı biçimler alan bu imgeler aynı zamanda Batı’nın Doğu’ya bakışını ve kimlik tanımlarını da içermektedir. Oryantalist düşünüşün uzantısı olan bu imgeler belli yönleriyle günümüzde de devam etmektedir. Bu bağlamda 1987 yılı itibariyle İstanbul’da gerçekleşen bienaller salt bir sanat hareketi değil, aynı zamanda İstanbul’un kimliğinin hem eski, hem de günümüzün makbul ve geçerli kavramları düzleminde yeniden üretildiği bir alan olarak tanımlanabilir. Bu yönüyle bienaller, kentin kimliğini süreklilik ve değişim bağlamında yeniden üretme çabası olarak da düşünülebilir. </Özetçe>
<Anahtar>İstanbul Bienali, Oryantalizm, Doğu, Batı, Yerel modernlikler. </Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>San Francisco Konferansı Sonrası Dünyada Türkiye’nin Yer Arayışı</Başlık>
<Özetçe>San Francisco Konferansı 26 Nisan 1945’de toplanmıştır. Türkiye’nin de katıldığı konferans Birleşmiş Milletler Örgütü’nün kuruluşundaki son adımdır ve bunalımlı bir sürecin sonuna işaret etmesi bakımından önemlidir. Bilindiği gibi 1940’lı yılları dünya çapında etkileri hissedilen II. Dünya Savaşı ve uluslararası diplomasi simgelemektedir. Türkiye’de ise bu yıllar İsmet İnönü liderliğinde Tek Parti yönetimiyle geçiyordu. I. Dünya Savaşı’ndan  yirmibeş yıl sonra, dünya güç dengelerinin değişmesiyle birlikte yeniden bir yer ve rol arayışı içine girmek zorunda kalınacaktı. Ancak savaş yıllarının ciddi riskleri karşısında son derece ihtiyatlı bir dış politika sergilenmiş, savaşan bloklardan birine katılmak için kesin bir tercihte bulunulmamıştı. Yani Türkiye hem Mihver devletleriyle, hem de Müttefiklerle ilişki halinde ve savaş dışı bir rol benimsemişti. Ancak bu savaş dışı kalma politikası hiç kolay gerçekleştirilememiş, Boğazlar Türkiye’nin savaşa girmesi için baskı unsuru olmuştu. Bu koşullar altında Türkiye Batı’nın yanında yer alma tercihini daha net bir politika haline getirmek zorunda kalacak ve hatta, savaş sonunda dünya güç dengesi içinde lider konumda bulunan ABD, yer arayışında tercih edilen ülke olacaktır.</Özetçe>
<Anahtar>San Fransisco Konferansı, ABD, SSCB, NATO, Türk Dış Politikası, 1950'ler</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Oryantalizm’in Ardından</Başlık>
<Özetçe>Edward Said, “paradigma kurucu bir eser” olma özelliği taşıyan Orientalism’de, Avrupa’nın Doğu ile bağlantılı kültürel, siyasî, iktisadî çıkarlarından kaynaklanan, kökü çok eskilere uzanan bir yazı geleneğini inceledi. Kendisinden önce de oryantalizm konusunda fikirler yürütmüş ve Batılı oryantalist düşünceye -özellikle de metodolojisine- ilişkin belli eleştirilerde bulunmuş şahsiyetlerden söz etmek mümkündür. Ancak hiç biri Said’in kitabının etkisine ulaşamadı.
Orientalism, yayınlanışından bugüne değin 30 yılı aşkın süre içinde, hakkında yazılmış sayısız tanıtım ve eleştiri yazısına ve üzerine yapılmış pek çok konferansa konu oldu. Bu yazıda, Orientalism’e farklı zaviyelerden yöneltilen eleştirilerden Bernard Lewis, Sadik Jalal al-Azm, Aijaz Ahmad, Leonard Binder, Fred Halliday, Michael Richardson, James Clifford’unkiler, Said’in çalışmasından daha fazla yararlanma imkanı barındırıp barındırmadıkları ve oryantalizm tartışmasına nasıl bir katkıda bulundukları perspektifinden hareketle değerlendirilmeye çalışıldı. </Özetçe>
<Anahtar>Oryantalizm, Edward W. Said, Bernard Lewis, Sadik Jalal al-Azm, Tersinden Oryantalizm, Aijaz Ahmad, Leonard Binder, James Clifford, Michael Richardson, Fred Halliday, C. G. Spivak</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Şarkiyatçılığın Aynasında Türkiye Suretleri: Britanya Basınında Türkiye’nin AB Üyeliğine İlişkin Haberlerde Şarkiyatçı Söylem </Başlık>
<Özetçe>Temel söylem kaynağı olarak medya anlatıları ve özellikle haberler ulusların ve ulusal kimliklerin inşa ve temsilinde özel bir rol oynarlar. Bu nedenle Türkiye ve Türk kimliğinin Batı medyasında nasıl inşa edildiğini anlayabilmek için haber söylem stratejileri incelenmelidir. Bu çalışma, Britanya basınının iki önemli gazetesi olan The Guardian ve The Times’ da Türkiye ve Türk kimliğinin Şarkiyatçı inşasına ilişkin sorunlara işaret etmektedir. Liberal ve muhafazakâr nitelikteki bu iki gazetenin de Türkiye’yi Avrupadışı bir mekân ve kültür ve Türk kimliğini de grupdışı-öteki olarak temsil eden Şarkiyatçı bir söylemi yeniden ürettiklerini tartışmaktadır. The Guardian ve The Times gazetelerinin Türkiye’ye ilişkin haberlerinde inşa edilen Şarkiyatçı söylem kullanılan göndergesel, adlandırma ve yüklem stratejilerinde açıkça görülebilmektedir.</Özetçe>
<Anahtar>Şarkiyatçılık, eleştirel söylem analizi, Britanya basını, Türkiye ve Türk kimliğinin inşası
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>OSMANLI’DAN CUMHURİYET’E POZİTİVİZM, TERAKKİ VE BATILILAŞMA MESELELERİNE DAİR</Başlık>
<Özetçe>Osmanlı Devleti, XVIII. yüzyılın sonlarından itibaren geleneksel yapısını ihya etme siyasetinden vazgeçer ve siyasal, hukuki, bürokratik ve eğitim sistemini bütünüyle modern Avrupai düzene göre yeniden düzenlemeye başlar. 1815 tarihli Viyana Kongresi’nin getirdiği uluslar arası ortamda başlatılan ve Tanzimat ve Islahat fermanlarıyla hukuki bir ilana dönüşen reform hareketleriyle, Osmanlı’da merkezin yeniden fakat bu sefer modern bir bürokrasi aygıtı aracılığıyla egemen hale gelmesi amaçlanmaktaydı. Bu süreç, elbette, pek çok şeyin yanı sıra yeni bir elit sınıfı da üretmişti. Gerek Batılılaşma siyasetinin ihtiyaçlarını karşılayacak donanımda insan yetiştirmek amacıyla yeni açılan eğitim kurumlarında ve bürokraside, Avrupai düşüncelerle yetişen bu yeni batıcı bürokratik-aydın sınıfın gelişimi de gelenekten yavaş yavaş koparak pozitivist, bilimci ve ilerlemeci anlayışlara doğru oldu. Bu yazıda, söz konusu sürecin bir değerlendirmesi yapılmakta ve meydana gelen gelişmelerin sadece Osmanlı Devleti’ne özgü olmadığı, benzer süreçlerin İslam dünyasının farklı toplumlarında da yaşandığı gösterilmeye çalışılmaktadır.
</Özetçe>
<Anahtar>
Pozitivizm, İlerlemecilik, Bilimcilik, Jön Türkler, Yeni Osmanlılar</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Prens Sabahattin’in Ölümü ve 50’li Yıllarda Yeniden Gündeme Gelişi</Başlık>
<Özetçe>Bu çalışmada Prens Sabahattin’in görüşlerinin ortaya konması veya değerlendirilmesinden ziyade, onun ölümünün ardından yeniden gündeme gelişini ele alacağız. Daha önce yapmış olduğumuz çalışmamızda Prens Sabahattin’i sosyologlarımız ve siyasi tarihçilerimizin nasıl ele aldıkları konusunu değerlendirmiştik.</Özetçe>
<Anahtar>Prens Sabahattin, Jön Türkler, Comte, Durkheim, Le Play, Ziya Gökalp
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyal Hizmete Kültürel Yaklaşım: 2011 Van Depremi Örneği</Başlık>
<Özetçe>Türkiye’de sosyal hizmet, toplumu modernleştirme hedefinin bir parçası olarak kurumlaşmış, toplumla ilişkisini de modernleştirme çabasının evrenselci varsayımlarına uygun olarak kurmuştur. Bu durumun sonucunda kültürün dil, din, adet, gelenek ve günlük alışkanlıklar gibi farklı cephelerinde, “evrensel” ve “modern” olmayan özelliklerin dönüştürülmesi, topluma sosyal hizmet götürülmesinde öncelikli görev sayılmıştır. Bu da, “yerel”, “kültürel” ve “geleneksel” özelliklerin görülmemesi ve göz ardı edilmesi gibi sonuçlar doğurmuş, kültürel dokunun kavranamaması sebebiyle sosyal hizmet götürme sürecinde çeşitli aksaklıklar ortaya çıkmıştır. Bu makalede, sosyal hizmet alanında kültürel farklılıkların önemi, diğer sosyal bilimlerdeki ve sosyal teorideki tartışmalardan da destek alınarak ortaya konmuş, 2011 Van Depremi sürecinde bölgede yapılan sosyal çalışma sırasındaki gözlemler üzerinden, sözü geçen aksaklıklar ve bunların giderilme yolları gösterilmeye çalışılmıştır. Buna göre sosyal çalışmacıların, müracaatçıların dil, din, adet ve ihtiyaçlarını bilmesi ve bunlara saygılı davranması, onlarla “modernleştirici yabancılar” olarak değil “yardımcı tanıdıklar” olarak iletişim kurması gerekmektedir. Travma sonrası normale dönme sürecine ancak bölgedeki normal günlük hayatın kültürel kodları bilinerek katkıda bulunulabilir.</Özetçe>
<Anahtar>Sosyal Hizmet, Kültür, Modernleşme, Türkiye, 2011 Van Depremi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>MODERNİTE VE ANARŞİZMLE İLGİSİ BAKIMINDAN İLERLEME KAVRAMININ BİR ÇÖZÜMLEMESİ</Başlık>
<Özetçe>Bu makalede, ilkin, modernite ve anarşizm açısından ilerleme kavramı ele alındı; onun değer yüklü bir kavram olarak bilimde (sosyolojide) kullanılıp kullanılamayacağı tartışıldı. Modernin ve anarşizmin özne konstrüksiyonu, onların başlıca temsilcilerinde, insanın kendisine ve doğaya bakışı açısından incelendi. Bugün çevre kirliliği olarak karşımıza çıkan sorunun epistemolojik ve ontolojik temelinin modern doğabilimin kendisinde bulunduğu saptandı. Bu durumdan kurtulmanın insana ve doğaya yeni bir bakışı gerektirdiği sonucuna varıldı.</Özetçe>
<Anahtar>Modernite, Anarşizm, İlerleme, Özne</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Mehmet Emin Erişirgil ve Türk Toplumunun Değişimi Üstüne Düşünceleri</Başlık>
<Özetçe>Erişirgil’in hayat serüveninin zenginliği, onun vasıflandırılmasında da çeşitliliğe ve çok cepheliliğe neden olmaktadır: Yazar, felsefeci, düşünce adamı, eğitimci, akademisyen, bürokrat, siyaset adamı… Türk tarihi ve düşüncesinin son derece canlı, zengin, çalkantılı ve kritik dönemeçlerinde kesişen yaşam öyküsü, eserlerinde okuyucuyla paylaştığı gözlemlerinin, tespitlerinin, tanıklıklarının ve yorumlarının değerini, önemini daha da artırmaktadır. Kendi içinde üç ayrı döneme ayıracak olursak: II. Meşrutiyet sonrasının ana fikir akımları ve liderlerini yakından tanıma imkanına sahip oluşu, Darülfünun hocalığı, son Osmanlı meclisinde milletvekili sıfatıyla yer alışı; Cumhuriyet’in kuruluşu sonrası kurucu kadronun yakınında, bazen inkılapların hazırlanması ve uygulamasında icracı olarak üst düzey bürokrat, akademisyen, yönetici olarak güçlü konumda olduğu dönem ve nihayet cumhuriyet devrimleri ve felsefesinin yerleşme-kurumsallaşma dönemi diyeceğimiz bir dönemde milletvekili, bakanlık ve sonrasında yazarlık yaptığı dönem. Bu son dönem aynı zamanda II. Dünya Savaşı sonrasının iç ve dış genel değişim dinamiklerini, Amerika hegemonyası, NATO’ya üyelik, Soğuk Savaş ve Türk-Amerikan yakınlaşması, çok partili hayata geçiş vb. gelişmeleri içine alan bir kırılmaya işaret etmesinin yanında; özel koşulların tazyiki altında “bugün”ün uygun bir konuma yerleştirilmesi ihtiyacını ortaya çıkarmaktadır. Nitekim çalışmamızın temasını, bu ihtiyacı karşılamaya dönük entelektüel bir çaba olarak 1950’lerin perspektifinden M. Emin Erişirgil’in bu değişimi anlamlandırma, siyasi ve düşünsel dinamiklerini karşılıklı etkileşim içinde ortaya koyma, “geçmiş-yakın geçmiş-şimdiki zaman” bağlantısı ve çizgiselliğine karşılık gelecek “üçlü tasnif”e dayalı formülasyonunun izahı ve yorumlanması oluşturmaktadır. </Özetçe>
<Anahtar>Mehmet Emin Erişirgil, Cumhuriyet Dönemi, Monarşi, 1950'ler, Dönüşüm
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>San Francisco Sonrası Dünya</Başlık>
<Özetçe>San Francisco sonrası dünya, II. Dünya Savaşı sonrası dünyadır. 1945’te düzenlenen San Francisco Konferansı, Türkiye dahil 51 devletin B.M. Antlaşmasını imzalaması ile BM örgütünün kuruluşu neticelenmiştir. Konferans, savaş sonrasında Batılı güçler arasında nüfuz alanlarının belirlenmesi ve egemenlik ilişkilerinin yeniden yapılandırılmasına ilişkin Yalta’dan başlayarak bir dizi görüşmelerin nihayetinde gerçekleştirilmiştir. BM Örgütü bütünüyle II. Dünya savaşı sonrasında Batının dünya egemenliğini bir sistem halinde düzenleme, bunu sürdürme ve bu düzlemde karşılaştığı sorunlara kurumsal ve en üst düzeyde müdahale etmeye yönelik bir kurumsal mekanizma olarak ortaya çıkmıştır.</Özetçe>
<Anahtar>San Fransisco Konferansı, BM, II. Dünya Savaşı</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sputnik Sendromu</Başlık>
<Özetçe>Toplumlar çoğunlukla ağır ağır evrilerek, bazen ani devrimsel olaylarla siyasi, kültürel alanlarda değişimler göstermektedir. Herhangi bir alandaki değişim ise genellikle bütün diğer alanları etkileyerek toplumları dönüştürmektedir. Uzay çağının miladı Sputnik olayı da teknoloji ve bilimin toplumlar üzerindeki ani dönüştürücü etkilerine çarpıcı bir örnektir. NBC radyosu spikeri, 4 Ekim 1957’de uzay çağını başlatan “Sputnik anını, Sputnik’ten yayılan la bemol bip, bip sesleri eşliğinde, “işittiğiniz ses eskiyle, yeniyi ebediyen ayırıyor” diyerek dinleyicilere aktarmıştır (Boorstin,1973, iy.e. Dickinson, 2001). Gerçekten o andan itibaren yeryüzünde hiç bir şey eskisi gibi olmamış, hatta yeryüzü bile iki boyutlu değil, üç boyutlu olarak değerlendirilmeye başlanmıştır (Berkner, 1957, iy.e. Dickinson, 2001). </Özetçe>
<Anahtar>Sputnik, SSCB, ABD, Uydu, Süper Güç</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyolojinin Konusu Olarak Ordu ve Asker: Askeri Sosyoloji</Başlık>
<Özetçe>Askeri sosyoloji, İkinci Dünya Savaşı süresinde Amerikan ordusu içerisinde yapılan sosyal psikolojik araştırmalarla birlikte, sosyolojinin bir alt dalı olarak ortaya çıkmıştır. İlk çalışmalar ordu içi çalışmalar olarak başlamış ve daha sonra akademide bir ilgi haline gelmiştir. Bu çalışmada askeri sosyolojinin, sosyoloji disiplini içerisindeki kaynakları, İkinci Dünya Savaşı öncesinde ve savaşın hemen sonrasında bir disiplin olarak gelişmesi konu edilmiştir. Kurumlaşma dinamiklerini müteakip Soğuk Savaş ve Vietnam Savaşı dönemlerinde, askeri sosyolojide gündeme gelen yeni meseleler ele alınmış ve günümüzdeki yönelim dikkat çekilmiştir. Son olarak da Avrupa’da askeri sosyoloji çalışmalarının tarihsel ve tematik seyri ele alınmıştır. </Özetçe>
<Anahtar>Askeri Sosyoloji, Askeri Sosyolojinin Konuları, İkinci Dünya Savaşı, Askeri Sosyoloji Literatürü, Avrupa’da Askeri Sosyoloji, Soğuk Savaş, Vietnam Savaşı.
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Tanzimat Döneminde Modern Bilim Algısı</Başlık>
<Özetçe>Bu çalışmada, karşılaştırmalı ve tarihsel bilgi sosyolojisinin savlarından hareketle Osmanlı Devleti’nin kurumsal modernleşmesinin ilk evresi olarak Tanzimat döneminde modern bilimin ortaya çıkışı anlamlandırılmaya çalışılmaktadır. Makalede bilgi sosyolojisinin modern bilginin doğuşuna dair geliştirdiği açıklama biçimlerinin Osmanlı biliminin kurumlaşmasını açıklayamadığına ve bu bağlamda Osmanlı biliminin doğuş koşullarının özgüllüğüne, karşılaştırmalı ve tarihsel bilgi sosyolojisinin transfer yoluyla üretilen bilgi türünü açıklamadaki yetersizliğine işaret edilmektedir. Modern bilgiyi doğuran koşullar olarak rasyonelleşme ve sekülerleşmenin Osmanlı toplumunda önkoşul olmaktan ziyade modern bilginin aktarımı sürecinin sonuçları oldukları, çalışmanın bulgusu olarak kaydedilmiştir. Ayrıca Osmanlı modernleşmesinin paradigmatik bir dönüşüm arayışının sonucu olmaktan ziyade Batı’nın ‘ilerlemişliğinin’ nedenleri olarak algılanan bilim ve teknolojinin Osmanlı bünyesinde üretilmesi olarak gerçekleştiği ifade edilmiştir. Osmanlı modernleşmesinin bu karakterine ayna tutabilmek için siyasal kadronun Batı bilimine dair geliştirdikleri algı tasvir edilmeye çalışılmıştır.</Özetçe>
<Anahtar>Osmanlı Modernleşmesi, Modern Bilim, Teknik Bilgi, Bilgi Sosyolojisi, Tanzimat Okulları, Medrese
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TARİH METAFİZİKLERİNİN YAPISI</Başlık>
<Özetçe>Tarih metafizikleri, insanlık tarihini, akıl, köken, yasa, gaye, ilerleme, anlam gibi kavramlardan hareketle bütünlüklü bir şekilde açıklamayı amaçlamaktadırlar Bu kavramlara yüklenilen anlamlar ve birbirleriyle ilişkisi tarih metafiziklerinin özelliklerini ortaya koyar.</Özetçe>
<Anahtar>Tarih, Metafizik, Köken, Akıl, Özgürlük, Zorunluluk, İlerleme, Anlam</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Toplum ve Tarih Metodolojisi Bakımından Subjektivizmin Bazı İpuçları Üzerine</Başlık>
<Özetçe>Tarih yazıcılığının mantığı ya da amacı uyarınca, tarihin kendisi ve tarih yazıcılığı arasında mümkün olan en yüksek örtüşmenin gözetilmesi gerektiğini varsayıyoruz. Ancak buna rağmen, tarih açısından objektiflik sorunu henüz çözüme ulaştırılamamış bir veri şeklinde, başta tarih olmak üzere, felsefe, sosyoloji vb. disiplinlerin ilgi alanı içindedir. Kısaca söyleyecek olursak, çeşitli tarihlerin aynı olayları farklı yorumlama ve ifade etmeleriyle başgösteren bu mesele, belge ve kalıt fetişizmiyle giderilmeye çalışılsa bile, hangi tarihin, neyi objektif ve güvenilir bir biçimde yansıttığı kişiden kişiye, çevreden çevreye, toplumdan topluma değişiklik gösterebilmektedir. </Özetçe>
<Anahtar>Aydınlanma, görelilik, zaman, mekân, ilerleme.
</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TOPLUMSAL İLERLEMENİN VE TARİHİN SONU: KUTSALA DÖNÜŞ</Başlık>
<Özetçe>Modern Batılı bilim anlayışı bir ilerleme modeli üzerine kuruludur. Sosyolojik teoride de anlatımını bulan ilerleme inancı, bütün toplumlar için zorunlu bir süreç olarak bir toplumsal değişme perspektifini ortaya koyar. Günümüzde ise modern toplumsal teoriye yönelik eleştiriler göze çarpmaktadır. Üretime/iktisada/endüstriye/bilime dayalı toplumsal ilerleme ve tarih anlayışı gözden düşmüştür. Bunun yerine, toplumsal ilerlemeyi reddeden, mevcut toplumsal düzen içinde farklılıkları mutlaklaştıran “kutsala dönüş” görüşü öne çıkmıştır. Bu çalışma, Batı’daki bu tavır değişikliğini ele almaktadır.</Özetçe>
<Anahtar>İlerleme, Toplumsal Değişme, Kutsala Dönüş, Toplumsal Farklılaşma.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TARİHÇİ THEOPHANES CONFESSOR VE ESERİNİN TÜRK TARİHİ AÇISINDAN EHEMMİYETİ</Başlık>
<Özetçe>VIII. asrın ortalarında dünyaya gelen tarihçi Theophanes, tarihi eseri Chronographia’yı, 810/811 yılında ölen çok yakın dostu Georgios Synkellos’un teşvik ve arzusuyla onun yarım kalan kroniğini devam ettirmek için yazmış ve M.S. 284–813 yılları arasını kapsayan kitabını 810–814 arasında tamamlamıştır. Theophanes’in kronolojik olarak şekillendirdiği Dünya Tarihi, Roma İmparatoru Dieocletianus’un tahta çıktığı 284 yılından başlar ve Bizans İmparatoru I. Mikhail Rangabe’nin tahtan düşürülmesi (811–813) ile V. Leon’un İmparator olmasıyla(813–820) son bulur. Theophanes Batı Ortaçağı için mühim olan eserini halkın konuştuğu Grekçe ile kaleme almıştır. Dil ve ruh bakımından avam seviyesinde kalmış olan Chronographia Bizans’ta çok tanınmış ve daha sonraki dönemlerde kronik edebiyatı derinden etkilemiş, kendisinden sonra yazılan kronolojilere kaynak olmuştur. Theophanes’in kroniği Doğu Avrupa Türk tarihi için önemli kaynaklardan birisidir. Hunlar, Sabirler, Eftalitler (Ak-Hunlar), Avarlar, Hazarlar, Bulgarların siyasi tarihleri yanında, Hazarların ve Bulgarların sosyal hayatlarına, adetlerine dair izahatlar bulunmaktadır. Kaybolmuş kaynakları kullanması ve çok eski kaynaklara ulaşması nedeniyle özellikle 7–8. yüzyılların aydınlatılması için oldukça önemlidir.</Özetçe>
<Anahtar>Tarihçi Theophanes, Chronographia, Hazarlar, Bulgarlar, Krum Han, Bizans İmparatorluğu</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye’de Edebiyat Sosyolojisi Literatürü -Bir Bibliyografya Denemesi-</Başlık>
<Özetçe>Edebiyat sosyolojisi, edebiyat ile toplumsal alan (toplumsal olgular/olaylar) arasındaki ilişkileri inceleyerek, edebiyat-toplum ilişkisinin değişik yönlerini, yansımalarını ortaya koymaya çalışmaktadır. Edebiyat sosyolojisi, temelde edebî eserleri merkezi alan olarak seçmektedir. Ancak bütünüyle edebî eserlerin içerikleriyle (konu, muhteva, metin) kendisini sınırlandırarak salt metin merkezli bir araştırma gerçekleştirmemektedir. Bunun ötesinde edebiyat sosyolojisi, edebiyat ilişkilerini kendisine merkezi tema olarak seçmektedir. Buna göre edebî metin dolayımında oluşan ilişkiler, kümeler, gruplar, aktörler ve ilişki ağları, yazar, metin, okur kitlesi, yazar kuşakları, yayıncılık, okuma sorunu ve okuma nedenleri/sonuçları gibi meseleler edebiyat ilişkileri kavramının alanını oluşturmakta ve böylece edebiyat sosyolojisinin de mecrasını belirlemektedir. Sözü edilen olguların her birinin karşılıklarını, açılımlarını kendi yöntemleriyle ayrıntılı bir şekilde ele alan edebiyat sosyolojisi, yalnızca edebi eserler ile bu eserlerin içinde doğdukları toplumsal kesimlerin ortak bilinçleri arasında bağlantı kurmakla kendi alanını sınırlandırmamaktadır. Bunun ötesinde disiplinin amacı, eser-toplum ilişkisinin tüm boyutlarını içerecek analizlere ulaşmaktır. R. Escarpit’in, edebiyat sosyolojisinin dört unsur bağlamında oluştuğunu belirtmesi, disipline bir açılım kazandırmıştır. Bu yaklaşıma göre edebiyat sosyolojisi ürün/eser, yazar, okur, basım/yayım unsurlarını ayrı ayrı incelemektedir (Escarpit, 1992). Sözü edilen yaklaşım, açıklamaya çalıştığımız edebiyat ilişkileri kavramının oluşumunda olduğu kadar, edebiyat sosyolojisinin metnin sınırlarından kurtulması açısından da önemli bir yaklaşımdır.</Özetçe>
<Anahtar>
Edebiyat, Toplum, Türk Sosyologları, Edebiyat ve Sosyal Hayat</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRKİYE’DE MODERNLEŞMENİN ÖNCÜ KURUMLARI</Başlık>
<Özetçe>Bu çalışmada Türkiye’de modernleşme hareketi, Osmanlıların klasik Doğu tarzı devlet yapısını bırakarak Batı tarzı yeni bir yapıya geçme gayretlerine kurumlar açısından bakışa ışık tutmaya çalışılmıştır. Osmanlı modernleşmesinde Batı dillerinden yapılan tercümeler, Avrupa’ya gönderilen öğrenciler, Avrupalı uzmanların İmparatorlukta istihdamları ve seyyahların etkili olduğu tarih araştırmalarından anlaşılmaktadır. Ancak Türkiye’de sistemli ve kalıcı teşebbüsler modern yapıda kurulmuş ve teşkilatlanmış kurumlar sayesinde gerçekleşmiştir. 18. Yüzyılın ilk yarısında kurulan Ulufeli Humbaracı ocağı ve içinde oluşturulan Hendese odası bu kurumlara ilk örnektir. Bunları 1775’te Fransız uzmanlar idaresinde Tersane’de kurulmuş olan Mühendishane takip etmiştir. 19. yüzyılın başlarında Modern tıp mektepleri, teknik okullar ve nihayet Darülfünunun kurulması gelişme ve modernleşmede kısa zaman içerisinde ulaşılan noktayı temsil eder. Teknik ve mesleki eğitimin çeşitli kollarında yeni eğitim kurumları kurulur. 20. yüzyılda ise modern anlamda Osmanlı üniversitesi kurulur. Mühendishaneler, Türkiye’deki teknik okulların, Darülfünun’da üniversitelerin çekirdeğini oluşturur.</Özetçe>
<Anahtar>
Osmanlı İmparatorluğu, Mühendishane, Darülfünun, Modernleşme, Türkiye, Fransız Mühendisler</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye'de Yoksulluk Çalışmaları</Başlık>
<Özetçe>Bu makalede, 1990’lı yıllarla birlikte akademik alanda daha fazla yer teşkil eden yoksulluk çalışmalarının Türkiye’deki seyri ele alınmaktadır. Yoksulluk kavramı çerçevesinde yapılan çalışmaların ve yürütülen tartışmaların genel bir panoramasını çıkarmak, gelinen noktayı artılarıyla eksileriyle göstermesi ve bundan sonra yapılacak çalışmalara ipuçları sağlaması bakımından önem arz etmektedir. Bu çerçevede, ilk olarak yoksulluğa karşı dünyada ve ülkemizde artan ilginin kaynakları ele alınmakta, ardından ülkemizde yoksulluk çalışmalarının yönünü tayin eden öncü metinlere yer verilmektedir. Ayrıca yoksulluk kavramıyla birlikte ele alınan kavramlar tartışılmakta ve alanda yapılan yayın, toplantı vb. çalışmalar tanıtılmaktadır.</Özetçe>
<Anahtar>Yoksulluk; Türkiye’de Yoksulluk Çalışmaları; Yeniden Yoksulluk; Yoksulluğun Keşfi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>XV. Milletlerarası Sosyoloji Kongresi Üzerine Notlar</Başlık>
<Özetçe>Bu çalışmanın amacı; Türkiye’de gerçekleştirilmiş ilk uluslararası niteliğe sahip 15. Milletlerarası Sosyoloji Kongresi’nin organizasyon sürecini ve kongrede sunulan tebliğlerden hareketle  kongrenin tematik yönelimlerini tebarüz ettirmek, Türk Sosyoloji Tarihi açısından önemini vurgulamak, tarihi bir öneme sahip bu kongrenin Türk Sosyoloji Tarihi çalışmalarında ve dönemin ulusal basınındaki değinilerini ele alan bir değerlendirme olacaktır.</Özetçe>
<Anahtar>
15. Uluslararası Sosyoloji Kongresi, Türk Sosyoloji Tarihi, İstanbul Üniversitesi, Hilmi Ziya Ülken</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ÜTOPYA YORGUNLARI</Başlık>
<Özetçe>Edebiyatın ütopyacı düşünceyle ilişkisini yirminci yüzyılın karamsar gelecek öngörüleri açısından değerlendiren bu yazı, yazarların sanat ütopyası olarak adlandırılabilecek bir umudu neden mükemmel devletlere yeğlediğini ve yeni okuma, yazma ve görme biçimi öneren bu ütopyaların daha iyi bir dünya özleminin gerçekleştirilmesinde küçümsenmeyecek bir rol oynayabileceğini, çeşitli yazarların metinleri ve bu metinler arasındaki süreklilik ve birbirlerine yönelttikleri sorular aracılığıyla ele almayı amaçlıyor.</Özetçe>
<Anahtar>
Edebiyat ve Ütopya, Hipermetin, Metinlerarasılık, Jorge Luis Borges, Melih Cevdet Anday, Isaac Bashevis Singer, Aldous Huxley</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Weberci Bir Düşünürün Başlangıç Temrinleri: 1950’li Yıllarda Şerif Mardin</Başlık>
<Özetçe>1950’li yıllardan itibaren Türk siyasal ve sosyal tarihinin yeni bir aşamaya ulaştığını iddia eden pek çok tarihçi vardır. Gerek Cumhuriyet’in kuruluş tarihini temel alan araştırmacılar, gerek Jön Türk Devrimi’nin başlangıcını temel alan yazarlar gerekse de uzun dönem yapısalcı bir tarihsel perspektife sahip tarihçiler 1950 yılı sonrası dünya ölçeğindeki değişimlerin Türkiye’nin siyasi ve sosyal formasyonunda belirli bir dönüşüme yol açtığını kabul ederler. Örneğin Zürcher 1908–1960 arası dönemi Jön Türk ideolojisinin ve Kemalizm’in aynı fikri kaynaktan beslenen tek bir ideoloji olarak hüküm sürdüğü birinci cumhuriyet dönemi olarak kabul eder. Resmi tarih yorumuna yakın duran diğer pek çok araştırmacı ise, 1950 sonrasındaki siyasi gelişmeleri cumhuriyet ideolojisinden ciddi bir sapma olarak yorumlama eğilimindedir. 1950’den 1960 yılına kadar olan dönemin iktisat, siyaset ve sosyal hareketlilik açısından oldukça önemli bir zaman dilimi olduğu gerçeği bu anlamda birçok sosyal bilimcinin ittifak ettikleri bir husustur.</Özetçe>
<Anahtar>
Şerif Mardin, Entelektüel, Forum, Hürriyet Parisi, 1950-1960 Türkiyesi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KAYITDIŞI EKONOMİ</Başlık>
<Özetçe>Bu çalışma aşağıdaki soruları cevaplandırmayı amaçlar: Hangi sosyal, ekonomik veya siyasal koşullar vergi kaçakçılığını kolaylaştırmakta veya özendirmektedir? Vergi yasalarına itaatin toplumda yaygınlaşması için vergi ahlâkı’nın önemi nedir? Yapılmış olan 46 adet kalitatif mülâkatın sonucu olarak vergi kaçakçılığının uzun vadede düzeltilebilir nitelikte olan dışsal koşullar tarafından etkilendiği ortaya çıkmıştır. Örneğin vergilendirmenin piyasa ekonomisine uygunluğu, vergi suçlarının daha yüksek oranda takibi, vergi gelirlerinin kamu hizmetlerine daha iyi dönüşümü gibi. Vergi adaleti kapsamına giren bu tür sorunların üstesinden gelinmesiyle vergi ahlâkı da olumlu yönde değişecek ve yurttaşlarda vergi yasalarına uymaya sevk edici bir zihniyet oluşacaktır.</Özetçe>
<Anahtar>Mali Sosyoloji, Kayıtdışı Ekonomi, Vergi Kaçakçılığı, Vergi Ahlâkı</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Yeni Partiler ve Demokrat Parti’nin Seçim Başarısı</Başlık>
<Özetçe>Türkiye’de Demokrat Parti’nin kurulmasıyla başlayan süreç Türk siyasi hayatında bir dönüm noktası olarak kabul edilir. Yirmi yedi yıllık tek parti iktidarını sona erdiren ve Türkiye’yi çok partili sisteme götüren bu sürecin temelleri San Francisco Konferansı’nda atılmış ve Konferans doğrultusunda ortaya çıkan yeni çerçevenin gereği olarak yeni dönemde çok partili rejim artık kaçınılmaz olmuştur. Daha önce cumhuriyetin ilk yıllarında Serbest Cumhuriyet Fırkası ile çok partili rejime geçiş denenmiş ise de bilinen sebeplerden ötürü bu deneme başarısız olmuş ve ülke 1946’ya kadar tek parti ile yönetilmiştir. San Francisco Konferansı doğrultusunda ortaya çıkan yeni çerçeveye uygun olarak değişimin ilk resmi işareti Cumhurbaşkanı İsmet İnönü’nün 19 Mayıs nutkunda verilmiştir. İnönü bu nutkunda son derece ihtiyatlı bir dil kullanmakla beraber, demokrasi yolunda ilerleneceğini belirtmiş ve bu yönde gösterilen çabalara yeşil ışık yakmıştır. Liberalleşme yolundaki bu ilk adımı baş döndürücü bir hızla diğerleri izlemiş ve birkaç ay zarfında ülkenin siyasi çehresi tamamen değişmiştir. </Özetçe>
<Anahtar>
Demokrat Parti, San Fransisco Konferansı, Çok Partili Sistem, Seçim Sistemi, Türk Demokrasisi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İş ve Örgüt Yazınında Oryantalist Eğilimler ve “Diğeri”nin Yüzü</Başlık>
<Özetçe>Bu çalışmanın amacı, iş ve örgüt yazınında Batı merkezli olarak geliştirilen ve toplumları kategorize ederek, Batı’nın normatif öncüllerine göre sınıflayan oryantalist söylemleri değerlendirmektir. Çalışmada oryantalizm, kapitalist kültürün bir ürünü, Batı’nın “diğeri”ne olan ilgisi, kar elde etme girişimlerinin bir parçası olarak ele alınmıştır. Klasik sosyoloji geleneğinden itibaren temelleri oluşturulan oryantalist eğilimler, özellikle 20. yüzyılın ikinci yarısından itibaren iş ve örgüt yazınındaki, farklılaşmalar ve benzerlikler üzerinden belirginleştirilmiştir. Postkolonyal söylemler iş ve örgüt yazınında diğerine, diğerinin sesine ve “ast”a olan ilgide önemli bir adımdır. İş ve örgüt yazınında toplumların hiyerarşik sınıflamalarda nereye dahil edileceği yönündeki çalışmalar yerine, özgünlüklerin ve farklılıkların önemsendiği, zihniyet sömürgesinin dışında yer alabilen yaklaşımlara ihtiyaç duyulmaktadır.</Özetçe>
<Anahtar>İş, Örgüt, Yönetim, Oryantalizm, Postkolonyalizm, Edward W. Said.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Yaşa Göre Değer Farklılıkları ve Siyasi Kuşak Aidiyeti</Başlık>
<Özetçe>Araştırmada yaşın bireysel değerlere katkısı ve politik kuşak aidiyetinin etkisi, ‘68 ve ‘78 kuşakları ile Özal sonrası kuşak üzerinden incelenmiştir. Araştırma verisi, İstanbul’da kendilerini politik kuşak aidiyeti ile ifade eden dernek ve vakıf üyelerinin yanı sıra internet grupları, üniversite öğrencileri ve mezun dernekleri üyelerine uygulanan 301 anketten elde edilmiştir. 29 değer ifadesi ile Schwartz’ın Değerler Ölçeği’ndeki sekiz değer boyutuna ulaşılmıştır. Araştırmanın üç hipotezinden ilki, yaş ilerledikçe kendini aşma ve muhafazacı yaklaşımın, yeniliğe açıklık ve kendini yüceltme değerlerine göre yüksek olacağıdır. İkinci hipotez, kuşak aidiyeti farklı olanlar aynı yaş grubunda olsalar da farklı değerlere ve aynı kuşaktan olanlarla benzer değerlere sahip olacağı yönündedir. Üçüncü hipotez, cinsiyet, birden fazla dil bilme ve eğitim düzeyinin değerlerde fark oluşturacağı şeklindedir. Araştırma sorusu olan yüksek gelir düzeyi “iyilikseverlik”, evlilik “yetkin, çevreci ve maceracı olma” ve çalışıyor olmak ise “yetkin olma”da fark oluşturmuştur. Araştırma sonucunda, hipotezler ve araştırma sorusu kısmi olarak desteklenmiştir.</Özetçe>
<Anahtar>
Yaş, Bireysel Değerler, Siyasi Kuşak Aidiyeti, ‘68 Kuşağı, ‘78 Kuşağı, Özal Sonrası Kuşak</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Yusuf Akçura ve Kuzey Türkleri</Başlık>
<Özetçe>Kazan Tatarı bir aileden gelen Yusuf Akçura, Osmanlı ve Rusyalı Türk aydınlar arasında yoğun ilişkilerin olduğu bir dönemde yaşamış, bu ilişkilerin içinde aktif olarak yer almış bir aydın, düşünür ve yazardır. İki dünyayı da iyi bilen biri olarak, Akçura’nın Rusya Türkleri hakkındaki yazıları ve çözümlemeleri çok önemlidir. Onun hakkında yapılan çalışmalar daha ziyade Türkiye odaklı olup yazarın belli başlı birkaç eseri etrafında yoğunlaşmakta, Rusya Türklerine ilişkin yazdıkları ihmal edilmektedir. Dolayısıyla, bu makale onun Rusya Türkleri arasındaki fikir hareketleri hakkındaki çözümlemeleri, Osmanlı aydınlarında gördüğü bazı önyargılara dair eleştirileri, Türk tarihinin yeniden yazılmasına yaptığı katkılar ve Türkçülük fikrinin evrimi hakkındaki görüşleri gibi konuları inceleyecektir.</Özetçe>
<Anahtar>Yusuf Akçura; Rusya Türkleri; Kazan Tatarları; Türkçülük; Ceditçilik</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRESEL DÜNYANIN YENİ SOSYAL PAYLAŞIM MEKÂNLARI: İNTERNET SÖZLÜKLERİNİN SOSYOLOJİK ÇÖZÜMLEMESİ</Başlık>
<Özetçe>İnternet sözlükleri, dilin örgütlediği başlıca sosyal ağlardan birisidir. Sözlük ile ansiklopedi birleşimi ve internet forumları tarzında ortaya çıkan internet sözlükleri, hitap ettiği genç kitle tarafından bilginin kaynağı ve toplumsallaşmanın aracı olarak gittikçe önem kazanmaya başlamıştır. Çalışma bu bağlamdan hareketle “sözlük” olgusunu edebiyatın konusundan çıkararak, internet sözlükleri örneğinde sosyolojik bir merkeze oturtmayı amaçlamıştır. İnternet sözlüklerinin genç kuşağın sosyal ilişkileri ve bilgi kaynağı haline gelmesi ile gündelik hayatta insanları örgütleme gücü çalışmanın önemiyle kesişmektedir.</Özetçe>
<Anahtar>Sözlük, İnternet sözlükleri, Sosyal ağ, Ekşi Sözlük, Klon Sözlük</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KLİŞELERİN ÖTESİNE GEÇMEK: ETNOGRAFİK ALAN ARAŞTIRMASININ POLİS ÇALIŞMALARI AÇISINDAN ÖNEMİ</Başlık>
<Özetçe>Bu makale, polisler üzerine yapılan bilimsel araştırmalarda uluslararası literatürde giderek artan bir önem kazanmasına karşın ülkemizde henüz yok denecek kadar az başvurulan bir yöntem olarak etnografik alan araştırmasının temel özelliklerini ve polis çalışmalarına yapabileceği olası katkıları incelemektedir. Bunu yaparken, öncelikle alanda yapılan uzun süreli katılımlı gözlemin ve polislerin dünyasına tam bir katılımla elde edilecek içgörülerin, betimleyici bir biçimde her açıdan kâğıda dökülmesinin önemi üzerinde durmakta ve polisliğin, işleyiş biçiminden, doğasında barındırdığı çelişkili ve çatışmalı özelliklerden ve çok disiplinli bir çalışma konusu olmasından kaynaklanan sorunlara karşı etnografik yöntemin nüfuz ediciliği, bağlam-duyarlı bir içerden bakışa imkân tanıması ve bütüncül bir yaklaşımla büyük resmi oluşturabilme gücüne sahip olmasının sağlayabileceği imkânları tartışmaya açmaktadır. Nitel bir araştırma türü olarak etnografyanın, istatistiksel verilere ve rakamsal bulgulara çok fazla yer vermemesinin nedenleri üzerinde durmakta ve polislik işinin ancak polislerin dünyasının içine girilerek, tecrübeye dayalı, etnometodolojik ve sembolik etkileşimci bir niteliksel yöntemle anlaşılabileceği savını ileri sürmektedir.</Özetçe>
<Anahtar>Etnografik araştırma, Alan çalışması, Polislik, Etnografya</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ERGENLERİN ARKADAŞLIK İLİŞKİLERİNDE İNTERNETİN ROLÜ</Başlık>
<Özetçe>Bu araştırmanın amacı, internetin ergenlerin arkadaş ilişkilerindeki rolünün belirlenmesidir. Araştırma, nitel ve nicel desenlerin birlikte kullanıldığı eklektik bir çalışmadır. Araştırmanın nicel kısmında İzmir’in Bornova ve Karşıyaka ilçelerinde devlet ve özel ilköğretim okullarında II. kademeye devam etmekte olan 1020 öğrenciye araştırmacı tarafından geliştirilen anket uygulanmıştır. Nitel kısımda ise 36 öğrenci ile derinlemesine görüşmeler yapılmıştır. Verilerin değerlendirilmesinde, tanımlayıcı istatistik metotları ile ki-kare bağımsızlık testinden yararlanılmıştır. Nitel verilerin analiz edilmesinde ise, A. J. Greimas’ın eyleyenler modeli (actantial model) kullanılmıştır. Araştırmada, internetin ergenlerin arkadaşlık ilişkilerini olumsuz yönde etkilediği, cinsiyete dayanan ayrımı pekiştirdiği belirlenmiştir.</Özetçe>
<Anahtar>Ergenlik, İnternet, Toplumsallaşma, Arkadaşlık ilişkileri, İlköğretim</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRT SİYASETİNDE PARADİGMAL DEĞİŞİM</Başlık>
<Özetçe>Bu makalede, Kürt siyasal hareketinin sivil sacayağını oluşturan Barış ve Demokrasi Partisi’nin; ideolojik ve politik söyleminde belirgin bir değişikliğe gittiği, HEP, DEHAP ve DTP geleneğinin temel dinamiklerini belirleyen eylem-söylem-ideoloji yaklaşımının, BDP çizgisinde ideoloji-söylem-eylem biçimine evrildiği ve dolayısıyla Kürt sorununun radikalleşmek yerine demokratikleşmeye doğru gittiği tezi savunulacaktır. BDP’de yaşanan bu stratejik değişimin, beraberinde iki farklı sonuç doğurduğu, bu sonuçların bize, hem Kürt siyasal hareketinin daha çok etnik tabanlı ve marjinalleşme riskini içinde barındıran bir mecraya doğru gitmesini engellediğini, hem de farklı inanç ve ideolojileri de içinde barındıran geniş tabanlı yeni bir siyasi harekete evrildiğini göstermektedir. Nitekim Kürt sivil siyasetin aktörü konumundaki BDP’nin bir yandan seçmen kitlesinin sınırlı olduğu bir bölgesel parti olma imajından kurtulma, diğer yandan Türkiye’nin tüm bölgelerinde seçmeni bulunan bir ulusal parti olma sürecine girdiği gözlenmektedir. Bununla birlikte, terör eylemlerine doğrudan karşı çıkmayan dolayısıyla şiddeti ve onun dilini kullanmaktan kaçınmayan seleflerinden ayrı olarak BDP’nin söyleminde; barış ve özgürlük, demokrasi ve sivil siyaset ve en önemlisi silahsız direniş gibi demokratik mücadele yöntemlerini içeren bir paradigmal değişimin yaşandığı görülmektedir. Bu paradigmal değişime neden gerek duyulduğu ve bu değişimle beraber Kürt siyasetinin hangi yöne doğru kayacağı soru(n)ları metnin içeriğini oluşturacaktır.</Özetçe>
<Anahtar>Kürt siyasal hareketi, Kürt sorunu, Paradigmal değişim, BDP</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ZYGMUNT BAUMAN’IN SOSYOLOJİSİNDE BİLGİ VE İKTİDAR İLİŞKİSİ</Başlık>
<Özetçe>Bu çalışma, Zygmunt Bauman’ın bilgi ve iktidar ilişkisine bakışını modernite ve postmodernite sürecine yönelik düşünceleriyle birlikte ele alarak açıklamayı amaçlamaktadır. Bu açıklama girişiminde, Bauman’da modernite süreci ana hatlarıyla ele alınarak, bilgi ve iktidar ilişkisinin bu süreçte ne şekilde yer aldıkları irdelenmeye çalışılacaktır. Postmodernite sürecinde bilgi ve iktidarın değişen karakteristiği üzerinde durulacaktır. Bu dönemde entelektüellerin üstlendikleri yeni roller tartışılarak bilgi ve iktidar ilişkisinin sürekliliği vurgulanacaktır. Bu çalışma ayrıca, Bauman’da özgürlük kavramını da ayrıntılı olarak ele almaktadır. Bauman’dan hareketle gerçekleştirilecek bir özgürlük arayışının imkânlarını ortaya koyarak, bilgi ve iktidar ilişkisinin birey üzerindeki yıkıcı etkilerini azaltmanın yolları üzerinde duracaktır.</Özetçe>
<Anahtar>Bilgi, iktidar, Modernite, Postmodernite, Özgürlük, Panoptikon, Piyasa, Agora, Ahlak</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ELEŞTİREL GERONTOLOJİK BAKIŞ AÇISINDAN KÖYDE YAŞAYAN YAŞLILARIN ÜRETİM ETKİNLİKLERİNE İLİŞKİN BİR ÇÖZÜMLEME</Başlık>
<Özetçe>Köyde yaşayan yaşlılar, tarımsal üretime dayalı çalışma yaşamında zaman ve mekân ile kısıtlanmamış bir biçimde sağlıkları elverdiği sürece yer almaya devam etmektedirler. Nitekim hem tarımda ortaya konan toplam işgücüne yaşlıların yaptığı katkı hem de istihdam edilen yaşlılar içerisinde tarım sektöründe çalışanların oranı irdelendiğinde “yaşlılık” ile “tarımsal üretim” arasında oldukça güçlü bir ilişki olduğu görülmektedir. Yaşlıları zorunlu emeklilik gibi bir takım kısıtlar yoluyla üretim süreçlerinin dışına iten modern toplumun aksine toplumun geleneksel kesimini temsil eden köyler, burada yaşayan yaşlıların ekonomik bir katma değer ortaya koymalarını mümkün kılmaktadır. Yaşlanma ve yaşlılığın modern toplumdaki görünümlerini anlamaya ve açıklamaya çalışan Batı kaynaklı yaşlanma kuramları, Türkiye’deki köylerde tecrübe edilen özgün yaşlanma biçimini açıklamakta yetersiz kalmaktadır. İşte bu nedenle çalışmada, yaşlıların tabi oldukları tüm tahakküm alanlarından özgürleşmelerini öneren eleştirel gerontolojinin sunmuş olduğu perspektif yoluyla köyde yaşayan yaşlıların üretim etkinlikleri çözümlenmeye çalışılmıştır.</Özetçe>
<Anahtar>Köyde yaşlanma, Tarımsal yaşlı işgücü, Eleştirel gerontoloji</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BİREYLERİN AKIL/RUH SAĞLIĞI TANIMLAMALARINA İLİŞKİN NİTEL BİR ARAŞTIRMA</Başlık>
<Özetçe>Bu çalışmanın konusu, akıl hastalığı kavramının toplumun üyelerince nasıl tanımlandığıdır. Çalışmanın temel amacı, kişilerin yaşam deneyimlerinden hareketle akıl ve ruh hastalığı kavramlarını nasıl tanımladıklarını ortaya koyabilmektir. Bu çerçevede araştırmada farklı cinsiyet, yaş ve eğitim düzeyinden kişilerin akıl hastalığını nasıl tanımladıklarının araştırılması amaçlanmıştır. Araştırmamızda nitel bilgi toplama tekniklerinden derinlemesine mülakat tekniği kullanılmıştır. Yapılan görüşmelerde bireylerin akıl kavramını “düşünme”, “zekâ”, “beyin”, “bilinç” gibi kavramlarla eşleştirdiği, ruh kavramını ise daha çok “duygu”, “sinir”, “denge”, “moral” gibi kavramlarla eşleştirdikleri görülmüştür. Çalışmada bireylerin akıl ve ruh hastalığı kavramlarına biyomedikal model anlayış çerçevesinde anlam atfettikleri sonucuna ulaşılmıştır.</Özetçe>
<Anahtar>Akıl hastalığı, Normal, Patolojik, Hastalık, Sağlık</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>“ÖTEKİ BEDEN”: BİR ÖTEKİLİK BİÇİMİ OLARAK ENGELLİ BEDEN VE ENGELLİLİK</Başlık>
<Özetçe>Tarih boyunca dünya üzerindeki tüm toplumlarda engellilik var olmuştur. Engelliliğin bu tarihselliğine ve evrenselliliğine karşın, bazı istisnalar dışında engelli bireyler, çeşitli ayrımcılıklara maruz kalmışlardır. Bedensel farklılıklar, sosyal yapılar tarafından, bazı bedenlerin norm (olması gereken) bazılarının ise norm dışı yani “Öteki” şeklinde tanımlanarak belirlenmiştir. Ötekiliğin derecesi ise normdan ortaya çıkan çeşitliliğin derecesine göre tanımlanmıştır. Normalite ve ötekilik, kim normal ya da öteki soruları, içinde yaşanılan kültüre ve zamana göre farklı şekillerde tanımlanmıştır. Yerellik evrensellikle bilinmezlik mantıkla yer değiştirmiş, bilgi ile aklın statüsü bedensel deneyimlerin yerini almıştır. Bunun sonucunda normalite beyaz, genç, yetenekli, erkek bedeni olarak belirlenmiş, ötekilik ise bir marjinalite formu olarak hiyerarşiye göre konumlandırılmıştır.</Özetçe>
<Anahtar>Engellilik, Engelli beden, Öteki, Ötekilik.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>PETER L. BERGER VE THOMAS LUCKMANN’IN “GERÇEKLİĞİN SOSYAL İNŞÂSI” TEORİSİ VE ELEŞTİRİSİ</Başlık>
<Özetçe>Bu makalede Peter L. Berger ve Thomas Luckmann’ın “Gerçekliğin Sosyal İnşâsı” adlı çalışmalarında ortaya koydukları sosyolojik teori anlayışının temel kabûlleri ana hatlarıyla tasvir edilecektir. Yazının ikinci kısmında ise bu toplum teorisine karşı, Eleştirel Realist düşünürlerin (bilhassa Bhaskar’ın), Peter Hamilton’ın ve diğer eleştiricilerin aynı güzergâh üzerinde buluşan eleştiri ve analizleri aktarılacak ve değerlendirilecektir.</Özetçe>
<Anahtar>Gerçekliğin sosyal inşâsı, Kurumlaşma, Meşrûlaştırma, Öznel gerçeklik, Nesnel gerçeklik, Sembolik evren, Güç ilişkileri</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>GAZETELER, BİREYSELLEŞEN SAĞLIK VE TÜKETİM:
ULUSAL GAZETELERDE YER ALAN SAĞLIK HABERLERİNDE
KADININ TEMSİLİ</Başlık>
<Özetçe>Bu çalışmanın amacı ulusal gazetelerdeki sağlık haberlerinin içeriğinin incelenmesidir. Bu bağlamda, sağlık haberlerinin içerikleri kadına nasıl seslenildiğinin ortaya konulması açısından analiz edilmiştir. Bununla birlikte, tüketime özendirme, yaşamın tıbbileştirilmesi ve sağlığın bireyselleştirilmesi temalarının toplum tarafından kadına atfedilen rollerle bağlantısı ortaya konulmaya çalışılmıştır. Ayrıca, bu mesajların sağlık sorunlarını bireyin sorumluluğu olarak mı, yoksa politikalar düzeyinde mi ele aldığı belirlenmeye
çalışılmıştır. Araştırmanın örneklemini, 2011 yılında yayınlanan tirajı en yüksek dört gazete (Posta, Sabah, Zaman, Hürriyet) oluşturmaktadır. Bu gazetelerde değerlendirmeye alınan 518 haber, “bireyselleştirilen sağlık,” “yaşamın tıbbileştirilmesi” ve “tüketime özendirme” temaları altında incelenmiştir. Veriler içerik analizi ile çözümlenmiştir. Araştırmanın sonuçlarına göre, gazetelerdeki sağlık haberlerinin % 58’inin kadın okuyucuları hedef aldığı belirlenmiştir. Kadına yönelik haberlerin % 82’si kadınları yeni tanıtımı yapılan ürünleri tüketmeye yönlendirmektedir. Sağlık haberlerinin % 99’u sağlık sorunlarını bireyin sorunu olarak ele almıştır. Gazetelerdeki sağlık haberlerinin, kadının ideal anne, ideal eş ve ideal bir vücuda sahip olma gibi geleneksel toplumsal cinsiyet rollerini pekiştirdiği tespit edilmiştir. Bu bağlamda, gazete haberlerinin, kadın bedenini kontrol etmeye hizmet ettiği ve tüketim kültürü aracılığı ile üretilen kapitalist ideolojinin sağlık sorunlarını bireyselleştirdiği söylenebilir. Bu çerçevede medya sağlık konusunda okuyucuyu bilgilendirme amacıyla hareket etmekle birlikte, sosyal sorumluluk ilkeleri açısından eleştirilmesi gereken bir noktadır. Medya, sağlık konusunda okuyucuyu bilinçlendirirken, sağlık sorunlarını kadınların bireysel, kozmetik bir sorunu ve tüketim nesnesi olarak sunmanın dışında bir alternatif geliştirme durumundadır.</Özetçe>
<Anahtar>Sağlık haberleri, Kadın, Yaşamın tıbbileştirilmesi, Bireyselleşen sağlık, Tüketim</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KADIN VE DOĞA İLİŞKİSİ: EKOFEMİNİZM</Başlık>
<Özetçe>Kadın ve Doğa İlişkisi: Ekofeminizm” adlı makale, insanın doğayı tahakküm altına alma isteği neticesinde, önce doğa, sonrasında da tahakküm altına alınan kadın üzerinde durmaktadır. Farklı feminist bakış açılarının bir araya gelmesinden oluşan ekofeminizm, kadın ve doğanın çifte sömürüsü üzerinde durur. Ekofeminizmin temel amacı, ekofeminist bakış açısından doğadaki problemleri çözmek ve doğayı kurtarmaktır. Ekofeminizmde kadın ve doğa eşit kabul edilir. Ancak, gerçekten doğanın kurtarılması ile kadın sorunları çözümlenecek midir? Toplumsal cinsiyet eşitsizlikleri yok edilecek ve kadınların toplumsal yaşama eşit katılımları, doğa sorunlarının ortadan kalkması ile çözümlenecek midir? Bu çalışmanın amacı, ekofeminizmin çözmeye çalıştığı sorunların eşitlik anlayışına göre mi, yoksa denklik çerçevesinde çözülmesi gerektiğini mi değerlendirmektir.</Özetçe>
<Anahtar>Kadın, Doğa, Feminizm, Ekofeminizm</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyometrinin Sosyoloji İçinde Kariyeri</Başlık>
<Özetçe>Bu yazının konusu bilimde değişmeye yol açan etmenleri tanımlamaktır. Bu nedenle, Sosyometri örnek alınmış ve konu ile ilgili araştırma yapılmıştır. Bilgi Sosyolojisi ve Bilim Sosyolojisi perspektifleri ile bilimsel değişmeyi etkileyen içsel ve dışsal faktörler analiz edilmiştir. Araştırma sonucu birkaç kuramsal sonucu desteklemiştir. Bilimsel gelişme ve değişmeyi etkileyen
faktörler arasında entelektüel akımlar, bilimsel krizler, bilim dalları, akademisyenler ve ekoller arasında yaşanan rekabet, parasal destekler, teknolojik buluşlar, kuramsal birleşmeler ve yöntemsel gelişmeler sayılabilir.</Özetçe>
<Anahtar>Sosyometri, Bilim Sosyolojisi, Bilgi Sosyolojisi, Moreno, paradigma, bilimde değişme.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ANADOLU KENTLERİNİN ÖĞRENCİLEŞMESİ: BAŞKA BİR KENTLEŞME DENEYİMİ</Başlık>
<Özetçe>Türkiye’de 1992 yılından bugüne kadar Anadolu kentlerine kurulan üniversiteler kentsel kalkınma ve toplumsal
değişmenin anahtarı olarak ele alınmış, 2010 yılı itibariyle üniversitesi olmayan il kalmamıştır. Bu girişimlerde
çoğunlukla üniversitelerin kentin yatırım ekonomisine sağladığı değerlere odaklanılmış ve genellikle üniversitelerin
birer kalkınma ajanı olarak ele alınmıştır. Anadolu kentlerine açılan üniversiteler, yoğun bir insan hareketliliği
yaratarak kentlerin değişim dinamikleri harekete geçirmiş, kentlerin öğrencileşmesini sağlamıştır. Bu çalışmada
üniversitelerin kurumlarının kentlerde ortaya çıkardığı toplumsal değişimler kentlerin öğrencileşmesi kavramı
odağında ele alınmıştır. Çalışmanın örneklemi Süleyman Demirel Üniversitesi örneğinde Isparta kentidir.
Çalışmanın örneklemi 462 kent sakini ve 486 üniversite öğrencisidir. Araştırma verilerinin toplanması için
öncelikle Likert tipi bir algılama/değerlendirme ölçeği kullanılmış diğer veriler için de görüşme formundan
yararlanılmıştır.</Özetçe>
<Anahtar>Kentlerin öğrencileşmesi, üniversite kent ilişkisi, Anadolu Üniversiteleri, Isparta, Süleyman
Demirel Üniversitesi.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Online Oyun Oynamanın Sosyal Bağlamı:
“Warcraft” Oyuncuları Arasındaki Sosyal İlişkiler Üzerine Bir İnceleme</Başlık>
<Özetçe>“Oyun dünyaları”nın sosyal yönlerini ele alan bu makalede World of Warcraft örneğinin araştırılması suretiyle bir
oyun içindeki sosyal ilişkiler incelenmeye çalışılmaktadır. Bu çalışma çok kullanıcılı online bir oyunun –World of
Warcraft- oyuncuların yaşamlarında nasıl bir yer tuttuğuna dair fikir edinmeyi amaçlamaktadır. Araştırma, oyuna
dâhil olma, gerçek yaşamla oyundaki yaşam arasındaki bağlantılar ve bir topluluğa ait olma gibi belirli
değişkenlerin incelenmesi yoluyla oyun deneyiminin sosyal bağlamını ortaya çıkarmaya çalışan bir alan
çalışmasına dayanmaktadır.</Özetçe>
<Anahtar>MMORPGs, Sanal Dünyalar, World of Warcraft, Sanal Topluluklar, Oyun dünyaları</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>JÜRGEN HABERMAS’IN YÖNTEM ANLAYIŞI</Başlık>
<Özetçe>Jürgen Habermas, bilindiği üzere Axel Honnet ile birlikte Frankfurt Okulu’nun yaşayan son temsilcilerindendir. Adı
geçen okulun entelektüel izlerini taşıyan Habermas, modern toplumun analizini yapmakta, özgürlükçü bir toplum
teorisi ve yöntem inşa etmeye çalışmaktadır. Bu çalışma, genel olarak onun inşa etmeye çalıştığı yöntem
anlayışını konu edinmektedir. Bu bağlamda söz konusu çalışmada ilk olarak, Habermas’ın klâsik Marksizm’e ve
pozitivizme yönelttiği eleştirilerine değinilecektir. İkinci olarak, Habermas’ın yönteminin dayandığı teorik arka plân
ele alınacaktır. Son olarak söz konusu yöntemin ana hatları analiz edilecektir.</Özetçe>
<Anahtar>Habermas, Marksizm, Metodoloji, Pozitivizm, Yaşantı-dünyası, İletişimsel eylem.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KENTİÇİ BİR ÇÖKÜNTÜ ALANI ÖRNEĞİ KADİFEKALE’DE MEKAN SOSYOLOJİSİ DENEMESİ</Başlık>
<Özetçe>Bu makale Kadifekale semtini mekan sosyolojisi bağlamında tartışmayı amaçlamaktadır. Bu bağlamda
makalede Kadifekale’de mekan dokusunun ne tür özelliklere sahip olduğu, bu dokunun ne şekilde inşa edildiği ve
bunun toplumsallığı ne yönde etkilediği tartışılmaktadır. Tarihselliğinin yanında semtin kuruluşu,
gecekondulaşması ve kent içi bir çöküntü alanı haline gelmesi gibi süreçler sosyolojik bir analize tabi tutulmuştur.
Semte ilişkin bazı demografik verilerin aktarıldığı makalede ayrıca Kadifekale’nin mekan sosyolojisi bağlamında
çözümlemesi yapılmaya çalışılmıştır. Bunun için makalede Kadifekale’de mekan değeri, mekana aidiyet ve
özdeşim duygusu, mekan kimliği, mekan algısı, mekanda yaşayanların sosyal ve etnik yapısı, politizasyon süreci,
bunun gettolaşma ve slum türü mekansal kümelenmelere yol açıp açmadığı gibi konular tartışılmaktadır.</Özetçe>
<Anahtar>Gecekondu, Mekan Sosyolojisi, Kent İçi Çöküntü Alanı, Kadifekale, İzmir</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÖYLÜLÜK, TOPLUMSAL DEĞİŞME VE PİYASA İLİŞKİLERİNDE FARKLILAŞMA OLGUSU:
GAZİANTEP’TE İKİ KÖY ÖRNEĞİ</Başlık>
<Özetçe>Köylülüğün değişim ve dönüşümlerinin göstergeleri dış toplumsal dünya ya da piyasayla gerçekleşen
ilişkilerin yoğunluğunda ve niteliğinde ortaya çıkar. Köylerde tarım dışı işlerdeki çalışanların sayısındaki artış,
kentle ekonomik ve kültürel ilişkilerin yoğunluğu köylülük üzerinde radikal değişmeler yaratmaktadır. Bu makale,
Gaziantep çevresindeki iki farklı köyden saha araştırmalarıyla elde edilen verilerin birlikte tartışılması amacını
taşımaktadır. Demografik ve ekonomik göstergelerle birlikte, köylerin kent ve kapitalist piyasayla olan
etkileşimlerine odaklanılacaktır.</Özetçe>
<Anahtar>Köy, Köylülük, Toplumsal değişme, Farklılaşma, Toplumsal dönüşüm</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TELEVİZYON, TARİH VE TOPLUMSAL BELLEK</Başlık>
<Özetçe>Son yıllarda toplumsal bilinçaltına itilmiş, bastırılmış ve sorgulanmamış yakın tarihsel geçmiş, daha
doğrusu Türkiye’nin darbeler tarihi, önce filmler sonra popüler televizyon dizileri aracılığıyla tartışılmaya açıldı.
Yakın geçmişe dair sorgulamaların, tanıklıkların ve hesaplaşmaların filmler ve televizyon dizileri aracılığıyla
yapılması, tarih, popüler kültür, toplumsal bellek ve televizyon ilişkisinin sosyolojik bir perspektifle irdelenmesini
zorunlu kılmaktadır. Televizyon çocukların, gençlerin ve yetişkinlerin tarihi öğrendiği en temel araçlardan birisidir.
Televizyon nasıl gündelik yaşantının her noktasına dokunuyor ve etkili olabiliyorsa, aynı şekilde kurgusal ve
kurgusal olmayan tarihi kişiliklerin ve olayların anlatımını yaptığı televizyon dizileri aracılığıyla, milyonların tarihsel
olaylar ve kişiler hakkındaki algılarını da belirliyor ve değiştiriyor. Bu noktada televizyonun toplumsal belleğin
oluşturulması açısından belirleyici bir aktör olduğu ortaya çıkmaktadır. Televizyon dizileri aracılığıyla öğrenilen
tarih aynı zamanda toplumsal belleğin yeniden inşa sürecidir. Toplumsal bellek hatırlamalar ve unutmalar
aracılığıyla oluşturulur ve tam bir çatışma sahası olarak ortaya çıkar. Kimin neyi hatırlayacağı ve kimin
hatırladıklarının hangi televizyon kanalında yer bulacağı ve en çok hangisinin izlendiği, toplumsal belleğin çatışma
alanı olduğunu açıkça gösterir. Bazen de küresel bir amaç için de belleğe yeni bilgiler eklenebilir ki da son derece
önemlidir. Televizyon tarih ilişkisinde en çarpıcı nokta ise televizyonun karşılıklı meydan okuyuşlar ve fırsatlar
yaratmadaki rolünün bu yolla karşımıza çıkıyor olmasıdır. Televizyon, tarih ve bellek ilişkisinin analiz edildiği bu
makalede, son derece ticarileşmiş olan televizyonun, tarihi ve belleği bir iş alanı olarak nasıl kullandığı ve bu
kullanımın kültür endüstrisi ile ilişkisi değerlendirilecektir.</Özetçe>
<Anahtar>Tarih, Toplumsal bellek, Televizyon, Kültür endüstrisi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>HETERODOKSİ, TÜRK HALK İSLAMI VE EVLİYA KÜLTÜ</Başlık>
<Özetçe>Tinsellik insanın kendini kuşatan belirleyicilerden, fizyolojik, toplumsal, siyasal vb. her türlü sınırlayıcıdan
kurtulma arayışına karşılık gelir. Bu anlamda tinsellik, biyolojik ve sonlu bir bedene sahip olan insanın
özgürleşme, ölümsüzleşme ve kalıcılık istenci olarak da tanımlanabilir. Tin, sonlu hayatın sonsuzla yani kutsal
olanla ilişkilendirilmesidir. Bu bağlamda tinselliğin en önemli kanalları büyü, mitos ve din olmaktadır. Büyü ve
mitosa göre din, tinin kültürel, toplumsal ve siyasal bağlamlarda standartlaşması ve sınırlandırılması anlamına
gelir. Din, tinselliği baskılar ancak buna rağmen, din içinde büyüsel, mitolojik bir söylem özellikle de halk yığınları
nezdinde varlığını sürdürür. Bu durumu yansıtan kavramsallaştırma da halk dinidir. Bununla bağlantılı olarak bu
çalışmanın temel amacı, Türk Toplumu özelinde İslam’da tinselliğin halk boyutunu tarihsel ve eşzamanlı analizler
yoluyla ortaya koymaya çalışmaktır. Türk Halk İslamında kutsalla ilişki kurma biçimlerinin başında, velayet
anlayışı ve velilik inancı ile bağlantılı bir biçimde yatır, türbe, mezar vb. kutsallık atfedilen mekânlar etrafında
teşekkül eden inanç ve pratikler gelmektedir. Bu inanç ve pratikler, her ne kadar dini kurumlar ve makamlar
tarafından yatsınsa da, halk imgeleminde anlam taşımaktadırlar. Genellikle maddi esenlikle ilişkilendirilen bu tür
inanç ve pratikler, bilinçdışı düzeyde kutsala dokunmak, onun bereketinden yararlanmak anlamlarına gelir. Bu
bağlamda çalışmada söz konusu inanç ve pratikler, veli kültü kavramı altında sınıflandırılmış ve çözümlenmeye
çalışılmıştır.</Özetçe>
<Anahtar>Kutsal, Tinsellik, Heterodoksi Halk dini, Velâyet</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOSYOLOJİK PERSPEKTİFTEN DEMOGRAFİK YAŞLANMA:
TOPLUMSAL, EKONOMİK VE POLİTİK ALANLARDA YAŞLI FAİLLİĞİ</Başlık>
<Özetçe>Hem mikro düzeyde bireysel; hem de makro düzeyde demografik olarak deneyimlenen yaşlanma sürecini
konu alan tezde, bu çok düzeyli yaklaşıma paralel bir biçimde hem nicel hem de nitel teknikler bir arada
kullanılmıştır. Çalışmanın nicel verisi, İzmir’de yaşayan 65 ve üzeri yaşlardaki 416 kişi ile yapılan yapılandırılmış
görüşmelerden; nitel verisi ise yine aynı evrene ait 16 yaşlıyla gerçekleştirilen derinlemesine görüşmelerden elde
edilmiştir. Elde edilen bu veri yoluyla çalışmada, yaşlıların toplumsal yapının sunmuş olduğu kaynaklar ve kısıtlar
tarafından çerçevesi çizilmiş olan bir dönüştürme kapasitesine sahip oldukları ve böylece fail olarak
eyleyebildikleri gösterilmiştir. Bu çalışmaya kaynaklık eden böylesi bir tez, Anthony Giddens tarafından yapı ya da
faili öncüleyen kuramlar arasında arabulucu bir kuram oluşturma iddiasıyla ortaya konmuş olan Yapılaşma
Kuramı’na dayandırılarak açıklanmaya ve anlaşılmaya çalışılmıştır. Bununla birlikte, çalışmada, yaşanılan yer,
eğitim durumu, gelir, yaş, medeni durum, öznel sağlık durumu, cinsiyet ve yaşam aranjmanı parametrelerinin
yaşlıların toplumsal, ekonomik ve politik failliklerinin biçim ve düzeylerinde farklılık yarattığı ve böylece yaşlıların
oldukça heterojen bir grup oldukları sonucuna varılmıştır. Bu çalışmada, modern kapitalist toplumun sınırları
içerisinde tanımlanan, ekonomik üretkenlik temelli bir bakış açısı tarafından yaşlılara atfedilen değerin eleştirisi
yapılarak, zaman zaman akademik literatürde ve sıklıkla da gündelik söylemde yer aldığı üzere yaşlıların bir
eksiklik ve bir yetersizlik üzerinden tanımlanamayacakları; aksine çeşitli parametrelere göre farklı düzeylerde de
olsa onların toplum içerisinde pek çok alanda failliklerini sürdürdükleri ortaya konmuştur. Yakın gelecekte Türkiye
toplam nüfusu içerisinde yaşlıların hem mutlak sayı hem de oran bakımından büyük ölçüde artacağına ilişkin
projeksiyonlara dayanarak, yaşlıların failliklerine dikkat çekilmiş ve bu bağlamda Türkiye’de yaşlılığa ilişkin bir
takım öneriler geliştirilmiştir.</Özetçe>
<Anahtar>Yaşlanma, Yaşlılık, Faillik, Yapılaşma kuramı</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Deneyim ve Yorum Olarak Modernlik: “Modern Toplumun”
Sosyolojisinde Kültürel Dönemece Doğru</Başlık>
<Özetçe>Bu makale, modernliğin kurumsal analizinin modernliği anlamak
için yetersiz olduğunu tartışmaktadır. Kurumsal analizin yanı sıra bir
modernlik teorisi insanların kendi modernlik deneyimlerini nasıl
yorumladıklarına da önem atfetmek durumundadır. Kurumsal ve eleştirel
yaklaşımlar olmadan tam anlamıyla modernliği anlayamayız ama bugün
modernlik hakkındaki daha verimli görünen düşünme diğer iki
yaklaşımda bulunmaktadır: yorumlayıcı ve deneysel yaklaşımlar.
Yorumlayıcı yaklaşım modernliğin olası çoğul formlarını anlamak için
bir temel sunarken, deneysel yaklaşım da herhangi bir verili ortamda özel
bir yorumun gerçekleşme nedenini anlamamıza yardımcı olmaktadır. Bu
anlayışları birleştirme çabaları içinde araştırmanın ilgi alanı modernliğin
kültürleri olarak tanımlanabilecek bir alana kaymaktadır. “Modernliğin
çeşitleri” veya “çoklu modernlikler” üzerindeki araştırma modern
anlamın yorumlarının çoğulluğunu analiz etmeyi hedeflemektedir.
Ancak, bu yaklaşım da modernliğin orijinal coğrafyası olarak Avrupa’yı
anladığı için modernliğin çoğul formlarını salt kültürelci bağlamda ifade
etme riskini taşımaktadır. Bu nedenle, Avrupa modernin orijini olarak
değil de herhangi bir bölge olarak irdelenmek durumundadır. Dolaysıyla,
bu makalede Avrupa modernliğinin tarihi sözünü ettiğim ışık altında
değerlendirilecek ve her toplumun birtakım temel sorulara kendi
deneyimi içinde yanıtlar aradığı ve Avrupa’nın da bu bağlamda
anlaşılması gerektiği tartışılacaktır. Bu tartışma “öteki” modernliklerin
yükselişi konusuna da değinerek tamamlanacaktır.
</Özetçe>
<Anahtar>Avrupa. Deneyim, Modernlik, Öteki
Modernlikler, Yorum</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BULGARİSTAN TÜRKLERİNİN 1989 GÖÇÜ ÜZERİNE YENİ
BİR DEĞERLENDİRME</Başlık>
<Özetçe>Bu makalede, Bulgaristan Halk Cumhuriyeti’nin ilanından sonra
Bulgaristan’dan Türkiye’ye doğru yaşanan 1989 göç dalgası ve 1989
göçmenlerinin Avrupa Birliği ile ilişkileri irdelenecektir. 1989 göç
dalgası Bulgaristan’dan Türkiye’ye doğru yaşanan son göç olmasının
yanında, sosyal etkilerinin çok boyutlu olması açısından da üzerinde
durulması gereken önemli bir sosyal olgudur. Bu sosyal etkinin
görüldüğü önemli alanlardan birisi de göçmenlerin vatandaşlık
statüleridir. Göç döneminde Bulgaristan vatandaşlık haklarını kaybeden
ve\veya bırakan göçmenlerin Türkiye Cumhuriyeti vatandaşlığına sahip
olmaları, 1989 göçünün beklendik bir sonucudur. Tarihsel süreçte
Bulgaristan’ın Avrupa Birliği ile tam üyelik müzakerelerine başlaması ve
göçmenlere Bulgaristan Cumhuriyeti vatandaşlığını geri alma hakkının
tanınması, Türkiye’de yaşayan Bulgaristan doğumlu Türk göçmenlerinin
bazılarını Bulgaristan Cumhuriyeti vatandaşlığını geri alma konusunda
teşvik etmiştir. Özellikle Bulgaristan’ın Avrupa Birliği ile müzakerelerin
sonuna yaklaşması ve tam üyeliği, bu süreci hızlandıran önemli bir etken
olmuştur. Bu çerçevede çifte vatandaşlığın ve özellikle de Avrupa Birliği
vatandaşlığının kullanımının, fiili bir geriye göç yaratmasa da bir
vatandaşlık göçü yarattığını söylemek mümkündür.</Özetçe>
<Anahtar>Göç, 1989 göç dalgası, Vatandaşlık statüsü,
Vatandaşlık kullanım tercihleri, Vatandaşlık göçü.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRKİYE’DE CUMHURİYET DÖNEMİ SİYASAL KÜLTÜRÜN
MONİST İNŞASI VE SİYASAL SONUÇLARI</Başlık>
<Özetçe>Türkiye’de Cumhuriyet dönemi siyasal kültür monist temelli inşa
edilmiştir. Tek ulus, tek devlet, tek kültür politikaları benimsenmiş ve
farklı kültürler ve kimlikler yok sayılmıştır. Cumhuriyet tarihimizin özü
Türk modernitesidir ve bu süreç monizm temellidir; bu yüzden bu yapı
anti-demokratik, vesayetçi devlet örgütlenmesini güçlendirmiştir.
1980’lerden beri kimlik siyasetleri tek’çi yapıları sorgulamaya
başlamıştır. Günümüzde, bu süreç ulusal-kültür, çokkültürcülük
siyasetleri temelinde devam etmektedir. Türkiye’deki bu iki farklı
siyasetin anti-demokratik biçimleri yüzünden monist yapı
demokratikleşememektedir. Radikal demokrasi yaklaşımı Türkiye’de
demokratik siyasal yapının inşa edilmesinde önemli bir alternatif
olacaktır.</Özetçe>
<Anahtar>Monizm, Siyasal kültür, Ulusal-kültür,
Çokkültürcülük, Radikal demokrasi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SERBEST ZAMAN SERBEST MİDİR?</Başlık>
<Özetçe>Endüstri toplumları ile birlikte ortaya çıkan serbest zamanın
anlamı, giderek çalışma zamanındaki azalmanın serbest zamandaki bir
artışa denk düşmemesi ile birlikte, çalışmanın yanısıra sosyal ve politik
yükümlülükler tarafından belirlenir. Çalışmamızda, öncelikle, geleneksel
ve toplum-birey ilişkisinin giderek karmaşıklaştığı günümüz
toplumlarında serbest zamanın içerimlerinin neler olduğu saptanmaya
çalışılmaktadır. Bu doğrultuda, serbest zaman üzerinde çalışmış ilgili
araştırmacıların yaklaşımları tartışılarak serbest zamanın ne ölçüde bir
serbestlik içerdiği ve buna bağlı olarak bir serbest zaman toplumunun
olumsallığı sorgulanmaktadır. Serbest zamanların, irrasyonel hareket
serbestisinin alanı olabileceği düşüncesinden hareketle, insanın
olumsallığı var olduğu sürece böylesi bir toplumun da olanaklı olduğu
sonucuna varılmaktadır.</Özetçe>
<Anahtar>Modern, Ücretli iş, Özgür seçim, Serbest
zaman, Boş zaman</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRESELLEŞME, KİMLİK VE ÇOKKÜLTÜRLÜLÜK</Başlık>
<Özetçe>Bu makalede, küreselleşmenin kültürlerarası farklılaşmaları önce
çıkaran ayrıştırıcı politikalarına ve postmodernizmin farklılığı ve
çeşitliliği teşvik eden çokkültürcü politikalarına değinilecektir.
Günümüzde küreselleşmenin kültürel kimliklerin hareket alanını
genişletmek suretiyle, yerel motiflere ve değerlere aşırı ilgi göstermesi;
geleneksel, mezhepsel, dinsel ve dilsel aidiyetlere ayrı bir sempati
beslemesi dikkatlerden kaçmamaktadır. Bu durum, kürselleşmenin
ekonomik ve politik içeriği yanında ideolojik yanı da ağır basan bir süreç
olduğunu göstermektedir. Nitekim farklılığa tahammül, çeşitliliğe
hoşgörü ve öteki’ye saygı retoriği küreselleşmenin egemen söylemi
oluvermiştir. Ancak, bu makalenin de temel savı olan, çokkültürcü
politikaların uluslararası arenada kapitalizmin hegemonyasını
meşrulaştırmaya çalıştığı ve kültürel habitusları da bu sürece dâhil ederek
egemen güçlere imkân tanıdığı gerçeği bu makalenin çıkış noktasını da
oluşturacaktır.</Özetçe>
<Anahtar>Küreselleşme, Postmodernizm,
Çokkültürcülük politikası</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TELEVİZYONDA KADININ VE KADIN SORUNLARININ
TEMSİLİ: SABAH KUŞAĞI KADIN PROGRAMLARI</Başlık>
<Özetçe>Bu makale, kadın televizyon programlarının sorunsal
pozisyonunu analiz etmeyi hedeflemektedir. Telekomünikasyon çağında,
insan sorunlarını televizyon programlarıyla ilişkilendirerek ele almaya
zorlanmaktayız. Bu anlayış temelinde, kadın sorununun spesifik
televizyon programlarıyla olan ilişkisini analiz etmek istiyorum.
Öncelikle, kadın sorununu ekonomik, politik ve toplumsal sahalar
açısından istatistiksel veriler ışığında değerlendiriyorum. İkinci olarak,
kadınların kitle iletişimle olan ilişkileri hem teorik hem de pratik
yönleriyle analiz edilmektedir. Sonuç itibariyle de sosyal devlet ve neoliberalizm
temalarını kadın sorunuyla ilişkilendirerek ele alıyorum.</Özetçe>
<Anahtar>Kadın, Kadın Sorunu, Kitle İletişim,
Televizyon Programları, Gündelik Hayat</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>AİLENİN DEĞİŞİMİ</Başlık>
<Özetçe>Tek bir tanımı olmayan aile, sürekli bir değişim içindedir. Aileden söz edildiğinde genellikle çekirdek aile
akla gelir. Bununla birlikte ataerkil aile, kök aile, çekirdek aile, kararsız aile, tamamlanmamış aile vb. birçok aile
tipi mevcuttur. Aile yapısı kadın ve erkeğin toplum ve aile içindeki konumlarına da bağlıdır. Dinsel ve siyasal
etkenler insanın konumu konusunda önemli rol oynar. Bronz Çağı’na dek, dinler büyük Tanrıça’ya tapınma
temelinde kurulmuştur. Tanrıça’ya tapınma ve büyük annenin hükümranlığına bağlı olmuş sosyal yapılar ana soy
zinciri ve ana egemenliği temeli üzerine inşa edilmişlerdir. İlk uygarlıklarda oldukça bol anne imgesini taşıyan
resimlere, kabartmalara, taş heykelciklere, kilden ve pişmiş topraktan yapılmış modellere rastlanılmaktadır.
Toprağa yerleşmeye başlayan ilk topluluklarda toprağın ekilip biçilmesi ve yaban hayvanların evcilleştirilmesi
görülmüş ve kadın, toprağın yaratıcılığı ve besleyiciliğine benzer bir biçimde yaşamın yaratıcı kapasitesini
sembolize etmiştir.
Tarımın ve hayvancılığın doğuşu, toprağa yerleşme ve kentleşmeyle birlikte erkek; üretici, savaşçı ve
sistemin en üst yöneticisi hâline gelerek toplum ve ailede iktidarı ele geçirmiştir. M.Ö. IV bin yıllarından itibaren,
Akdeniz havzasında ortaya çıkan ilk siyasal toplumlar dine ve çok defa da kutsala dayanmıştır: Kral Tanrı’dır
(Mısır), veya Tanrı tarafından ilham edilmiştir (Pers, İran), onun tarafından belirlenmiştir (Mezopotamya). Yunanistan’da
cumhuriyet ve demokratik biçimler temelinde örgütlenmiş gerçek devletler olarak kurulan siteler kadınları iktidarın
dışına atmıştır. Kadınların siyaset, bilim, felsefe, sanat, edebiyat vb. yapmaları yasaklanmıştır. Daha sonra tek
tanrılı dinlerde çok sayıda metin kadının ikincil nitelikte olduğunu göstermeye çalışmaktadır. Tanrı adına kadınlar
taşlanarak öldürülme, yakılma, kadın sünneti (excision) vb. yoluyla işkenceye maruz kalmışlardır. Fransız
Devrimi’ne dek teorisyenler hak olarak kralın otoritesini Tanrı ve babanınkine bağlayarak meşrulaştırmaya
çalışmışlardır. Böylece yüzyıllar boyunca dinsel ve siyasal bir temele dayandırılarak ataerkil toplum ve aile yapısı
yıkılmaz bir biçimde güçlendirilmiştir. Fransız Devrimi Orta Çağ’dan kaynaklanan erkekler arasındaki sosyal
hiyerarşiyi ortadan kaldırmıştır, fakat aynı zamanda erkek ve kadın arasındaki eşitsizliği görmemezlikten gelmiştir.
Avrupa’da, XVIII. yüzyılda ataerkil bir temele dayanmaya devam eden çekirdek aile yapısına sahip bir ulus devlet
inşa edildi. Fransız Devrimi’nden yüz elli yıl sonra da erkek aile reisi olmaya devam etti.
Küreselleşmenin tüm dünyada sosyal değişmelere neden olması ve bireyselleşmeyi artırması sosyal
dayanışmanın ve aile içi ilişkilerin zayıflamasına yol açmaktadır. Özellikle 1970 den bu yana, Batı ülkelerinde
boşanma oranları hızlı bir biçimde artmaktadır; gençler evlenmeden birlikte yaşamayı tercih etmektedirler. Kamu
oyu birçok kişinin iki, üç defa evlenmelerini hoş karşılamaktadır.</Özetçe>
<Anahtar>Aile, Değişme, Din, İktidar, Ana egemenliği, Baba egemenliği</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KENTSEL YAŞAMDA TÜKETİM MEKANLARININ DÖNÜŞÜMÜ: ALIŞVERİŞ MERKEZLERİ</Başlık>
<Özetçe>Günümüzde, bireysel kimliğin tüketim ürünleriyle özdeşleştirilmesi sonucu, bireysel ve kamusal ilişkilerin
yapısı köklü değişimlere uğramıştır. Bu durum kamusal ilişkinin kurulduğu mekanların dönüşümünü de
beraberinde getirmiştir. Kamusal ilişki kavramına bakışta görülen bu değişim, kamusal mekan anlayışını da
etkilemiş, çağımızın yeni kamusal mekanları alışveriş merkezleri haline gelmiştir.
Bu çalışmanın ana amacı, çağdaş alışveriş merkezi ile kent mekanı arasındaki mekansal ilişkilerin
anlaşılmasında, kent mekanının karakteristiklerine temellenen farklı bir bakış açısı sunmaktır. Ayrıca, alışveriş
merkezinde kent mekanına yapılan mekansal göndermelerin yapaylığı ve tüketim odaklı olduğunu vurgulamaktır.</Özetçe>
<Anahtar>Kent yaşamı, Tüketim, Alışveriş merkezleri, Kamusal alan</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SİYASET, KAMUOYU, MEDYA: SİYASAL İNŞA ÜZERİNDEN BİR SİYASET SOSYOLOJİSİ
PERSPEKTİFİ</Başlık>
<Özetçe>Bu makale, içinde bir iktidar perspektifi barındırarak sosyal inşa temelinde pozitivist siyasete alternatif bir
yöntemsel yaklaşım getirmeye çalışır. Siyaset, kamuoyu ve medya kavramlarının birlikteliğinde pozitivist olmayan
bir siyaset sosyolojisi perspektifi geliştirmeyi dener. Bunu yapabilmek için bu perspektifimizin temel kavramları
olan siyaset, kamuoyu ve medya’ya pozitivist olmayan sosyolojik bir bakış açısıyla temel yaklaşımımız ortaya
konur. Siyaset üzerine bir yöntem çalışması olarak şekillenen bu makale, belli bir gerçeklik anlayışı ve yaklaşımı
ve bunun sonucundaki indirgemeciliğinin bir sonucu olarak siyaseti egemen pozitivist paradigmanın belirli
kurumsal yapılar (devlet, siyasal parti, parlamento vs.) içerisine sıkıştırdığı, insan etkinliğine tamamen dışsal olan
bir faaliyet olarak belirli inançlardan, değer yargılarından veya ideolojiden arındırarak bütünüyle doğal ve
kendiliğindenliği olan nesnel bir gerçeklik kavrayışı içinde algıladığı siyasetin bir taslağını sunar. İnsan dünyasının
temel praksisi ve etkinliği olarak insana dışsal olmayan, onun eyleminin amacı ve özünü oluşturan etkin bir pratik
ve faaliyet olarak algıladığı siyaseti bir tür belirli tarihsel-toplumsal yapılar ve ilişki biçimlerinin içerisinde şekillenen
inanç, kültür veya ideolojilerin anlamlandırdığı ve biçimlendirdiği insan eyleminin inşa ettiği bir süreç ve pratik
olarak temellendirir. Bu yönüyle belirttiğimiz bu sosyolojik yaklaşımımız tamamen kültürel ve ideolojik bir
çerçeveye sahiptir. Siyaset ve onun sosyolojisi, ideolojik ve kültürel bir çerçeve içerisinde bir bütün olarak anlama
dönük bir şekilde çeşitli sembol, kavram, kategori ve sınıflandırmalar aracılığıyla insan özne tarafından inşa edilen
bir etkinlik olarak ortaya konur. Bu tür bir perspektifi, siyasal inşa üzerinden pratikte somutlaştırmak için
“Cumhuriyet Mitingleri” analizine belirtilen inşa bağlamında yer verir.</Özetçe>
<Anahtar>Siyaset, Sosyoloji, Kamuoyu, Medya, Siyasal inşa</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Göçmen Kadınlar, Göçmen Erkekler: Kimliğin Değişimi</Başlık>
<Özetçe>Ermenistan dış göç veren ülkelerden bir tanesidir. Sovyetler Birliği’nin dağılmasıyla 1989’dan sonra dış göç diğer
eski Sovyet ülkelerinde olduğu gibi artmıştır. Türkiye’ye göç edenlerin oranı, Rusya, ABD ve Avrupa ülkelerine
göç edenlerden daha az olmakla birlikte 2000lerden sonra artmıştır.
Ermenistanlı göçmenlerin, genel olarak, Türkiye’ye gelme amacı iş bularak para kazanmak ve
Ermenista’da kalan akrabalarına para göndermektir. Her ne kadar göçmenler geçici ve sürekli olarak kategorize
edilebilirse de, hemen hepsi illegal işçilerdir ve büyük bölümü de illegal göçmenlerdir.
Göçmenlerin büyük oranı kadındır. Toplumsal cinsiyet ilişkileri göç edilen ülkede değişmektedir; kadınlar
para kazanmaya başladıklarından sonra güçlenmektedirler. Bununla birlikte kadınlar ve erkekler, Ermenistan’la
ilişkileri bakımından politik ve tarihsel olarak diğer ülkelerden farklılık gösteren bir ülkede farklı tepkiler vermekte
ve farklı davranış tarzları geliştirmekteler.
Bu çalışmada, toplumsal cinsiyet rolleri ve ulusal kimlik ilişkisi analiz edilmeye çalışılacaktır.</Özetçe>
<Anahtar>Ulusal kimlik, Ermenistanlı göçmenler, Toplumsal cinsiyet</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TURGUT ÖZAL’IN POLİTİKALARINDA EKONOMİK RASYONALİZM</Başlık>
<Özetçe>Bu bildiride, yakın dönem Türk siyasetinin çok önemli simalarından biri olan Turgut Özal’ın; liberalmuhafazakâr
tonu ağır basan ve çoğunlukla ekonomik kalkınmayı temel alan rasyonalist politikası ele alınacaktır.
1980 darbesinin gölgesi altında iktidara gelerek, gerek ekonomi ve siyasette gerekse iç ve dış politikada
pragmatist ve popülist bir tutum takınan Özal, döneminde önemli bir siyasi aktör olmayı başarmıştır. Özellikle II.
Dünya savaşından sonra devlete, sosyal ve ekonomik sorumluluklar yükleyen, toplumsal alanda refah, eşitlik,
adalet ve güvenlik vaat eden sosyal demokratların iktidardan düşmesi ve yerine yeni sağ siyasetin geçmesi, Özal
hükümetine, yapısal uyum politikaları adı altında kapitalist sermaye ile bütünleşme olanağını vermiştir. Zira
Özal’ın modernleşme, kalkınma, gelişme ve dış ilişkilerde stratejik davranma politikası, dış dünyadaki konjonktürel
gelişmelerle doğrudan ilişkiliydi ve yeni sağ siyaset, ona tam da bu projeleri gerçekleştirme olanağını tanıdı. Bu
açıdan Özal’ın politikaları, ekonominin küreselleşmeye ve siyasetin liberalleşmeye başladığı yenidünya
düzeninden ayrı bir biçimde ele alınamaz.</Özetçe>
<Anahtar>Özal’ın ekonomi politikası, Neo-liberalizm, Yeni sağ siyaset, Küreselleşme,
Modernleşme</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>FARKLI YAŞAM TARZLARINDA GELENEKSEL VE MODERN ANLAYIŞININ TELEVİZYON
DİZİLERİNE YANSIMASI</Başlık>
<Özetçe>Ayrı sosyal sınıflara mensup olmak, farklı kültürleri benimsemek yaşam tarzları farklılıklarını ortaya
çıkartmaktadır. Günümüzde televizyon dizilerinde geleneksel ve modern yaşam tarzları çatışmasından ziyade bu
yaşam tarzları arasında yakınlaşma olduğu görülmektedir. Bu yakınlaşma ile ait olunan yaşam tarzlarında
değişim, kültürlerde dönüşüm ve tüketimde popüler kültür egemenliği yaygınlaştırılmaya çalışılmaktadır. Bu konu
çerçevesinde sosyoloji ve iletişim kuramlarından yola çıkılarak literatür çalışması yapılacaktır. Bu çalışmada, Türk
televizyon dizilerinde farklı yaşam tarzlarının nasıl sunulduğu, modernliğin ve gelenekselliğin nasıl yansıtıldığı ve
ne tür değişikliklerin empoze edilmeye çalışıldığı araştırılmak istenmektedir. Bu amaçla “Aşk-ı Memnu”, “Türk
Malı”, “Küçük Sırlar” ve “Adını Feriha Koydum” dizileri içeriksel olarak örneklendirilecektir.</Özetçe>
<Anahtar>Yaşam tarzları, Modernlik, Geleneksellik, Televizyon dizileri, Sosyal sınıflar, Kültür</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ERIC VOEGELIN: POLİTİK DÜZENİN RESTORASYONU</Başlık>
<Özetçe>Bu çalışmada, politika filozofu Eric Voegelin’in politika teorisi incelenmiştir. Voegelin’in politika teorisi en
temelde bir tarih teorisidir ve uygarlık tarihini Mezopotamya’dan günümüze içine alır. Bu çalışmada, Voegelin’in
politika teorisi, insan görüşü ve tarih teorisi ekseninde antik Yunan ve Yahudi-Hıristiyan düşünce geleneklerini,
modern dönemde de gnostik geleneği içine alacak şekilde analiz edilmiştir. Çalışmamızda, Voegelin’in politika
teorisinin temel argümanını oluşturan şu problem incelendi: “aşkın tecrübe”nin keşfedilişinin, muhafazasının ve
kaybedilişinin tarihsel, sosyolojik, felsefî ve politik sonuçları. Voegelin’in politika teorisinde, öncelikle “aşkın
tecrübe”nin, tarihsel ve bütün insanlığa “ortak bir tecrübe” olduğu tespit edilir. Modern dönemde söz konusu
tecrübenin kaybının ya da yok sayılmasının politik ve sosyolojik sonuçları ele alınır: politik dinler, ideolojiler,
totaliter politik sistemler, yabancılaşma, kitle kültürü vs.</Özetçe>
<Anahtar>Voegelin, Politika teorisi, Tarih, Aşkın tecrübe, Gnosis</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>PRENATAL DÖNEMDEKİ KADINLARIN SAĞLIK DAVRANIŞLARININ KÜLTÜREL YAKLAŞIMLA
İRDELENMESİ</Başlık>
<Özetçe>Etnografik bir yaklaşım olan Ethnonursing araştırma yöntemi ile yapılan çalışmanın amacı, kadınların
prenatal döneme ilişkin sağlık davranışlarının kültürel yaklaşımla irdelenmesi, sağlık davranışları ve kültürleri
arasındaki bağlantıyı açığa çıkarmaktır. Bu çalışmada amaçlı örnekleme kullanılmış olup toplam 19 gebe kadın
örneklem grubunu oluşturmuştur. Araştırmada veriler kadınlara ait tanıtıcı bilgilerin olduğu bir “Bilgi Formu” ve yarı
yapılandırılmış “Görüşme Formu” ile toplanmıştır. Kadınlarla yapılan görüşmeler derinlemesine görüşme tekniği
kullanılarak yüz yüze yapılmıştır. Gruplar arasında geleneklerin algılanması ve gelenek aktarımı, algılar
konusunda ve davranışsal değişiklikler temasında kültür yapılarında, davranışlarda ve tutumlarda farklılıkların
olduğu ve bu farklılıkların gebe kadınların yaşamı ve sağlığı üzerindeki farklı etkileri olduğu ortaya konulmuştur.</Özetçe>
<Anahtar>Etnonursing, Sağlık davranışları, Niteliksel, Kadın</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>YENİ DÜNYA DÜZENİ: GERÇEKTEN SANALA</Başlık>
<Özetçe>İnsanlık tarihi üç evreye ayırabilir: metafizik, modern ve küresel. Sanayi
devrimi öncesi kutsal merkezli sosyal yaşamın egemen olduğu evreye metafizik
dönem adı verilebilir. Sanayi devriminden sonra kurulan, sosyal yaşama
rasyonelliğin egemen olduğu evreye de modern denebilir. XX. yüzyılın son
çeyreğinde iletişim ve ulaşım olanaklarının dünyayı küçülttüğü, sınır tanımaz
dünya ekonomisinin tesis edildiği yeni dünya düzenine de küresel nitelik
yaftalanabilir. Frankfurt ekolü, modernliğin gücün ve paranın dünyası olduğunu,
maddî çıkarların öncelik kazandığını, manevi dünyanın harap olduğunu dile
getirerek ince bir eleştiri yapıyordu. Modernliğin tarihi insan, toplum ve doğa
arasındaki bağların kopuş tarihidir. Günümüz küresel dünyasında gittikçe artan
bir oranda temsil gerçeğin yerini almaktadır. Bu nedenle günümüzü
anlayabilmek için gösterge bilimine ve özellikle de onun yöntemine başvurmak
gerekir. Gösterge temsil etme, yerini tutma anlamına gelir. Zihnimizdeki soyut
kavram gösterilen, somut dışa vurma biçimi, örneğin sözcük, de gösterendir.
Sözcük ve çağrıştırdığı kavram arasındaki ilişki dilin anlaşılmasında şifre görevi
görür. Gösterge sanal ortamda imaj, yazılı bir ileti, harf veya rakamla ifade
edilen bir şifre, bir kod olarak aktarılabilir. Günümüz dünyasında sanal
ortamdaki ilişkiler hızlı bir biçimde yüz yüze ilişkilerin yerini almaktadır. Sanal
ilişkilerde göstergelere yüklenen anlamın öznel yönü insanlara özgürlük ve
kendini gerçekleştirme hissi vermektedir. Küresel dünyada ulus-devlet
baskılarının azalması; dinsel, bölgesel, yerel, etnik grup ve cemaatlerin yeniden
canlanmasının yolunu açtı. Çok kimliklilik, kültürel çeşitlilik, her alanda çokluk
modernlikteki tek biçimliliğin yerini almaya başladı. Dünya; bir yandan, özellikle
de ekonomik açıdan, makro boyutta bütünleşirken, diğer yandan kültürel
açıdan, mikro boyutta bölünüp parçalanmaktadır. Günümüzde her şeyin
pozitivist bilim açısından bilindiği sanılan bir dünyadan, hiçbir şeyin post modern
bilim açısından açık seçik bir biçimde bilinemediği belirsizlikler dünyasına doğru
yürünüldüğü duygusu yaşanılmaktadır.
</Özetçe>
<Anahtar>Modernlik, Küreselleşme, Gösterge, Göstergebilim,
Tahayyül, Dünya toplumu</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Toplumsal Topografya ve Sınıf Analizi: Pierre Bourdieu’nun
İlişkisel Sosyolojisi</Başlık>
<Özetçe>Toplumsal hayattaki artan fragmantasyon ve çeşitlenme sınıf analizinin
karşısına yeni zorluk ve mücadeleler çıkarmaktadır. Toplumsal hiyerarşide
gözlenen bu çeşitlenme ve parçalanma yeni sosyolojik bakış açıları konusunda
tartışmalara yol açmış; bu tartışmalarla geç kapitalist toplumların karmaşık
yapısını kavrayabilecek bakış açılarının geliştirilmesi hedeflenmiştir.
Bourdieu’nun sermaye ve toplumsal hiyerarşi kuramı bu güncel tartışmalarda
merkezi bir yer işgal etmektedir. Sermaye, toplumsal alan ve iktidar kavrayışıyla
Bourdieu zengin yöntembilimsel araçlar sağlamaktadır. Aynı zamanda, bu teorik
tasarımlar Bourdieu’nun genel hedeflerini ve Marksist, Weberyen yada
Fenomenolojik teorilerle ilişkisini öne çıkaran tartışmalara yol açmıştır. Bu
tartışmalarda, merkezi rol Bourdieu’nun toplumsal sınıf ve alan kavrayışında
hayati bir öneme sahip olan ilişkisellik kavramına verilmelidir. İlişkisellik
kavramına vurgu yapmadan Bourdieu’nun karmaşık terminolojisinin “toplumsal
hiyerarşi nedir ve nasıl işler?” sorularına yeterli yanıtı verebilecek şekilde bir
araya getirilmesi güç gözükmektedir. Makale bu noktada, sınıf analizinin
anahtar karvamlarını tartışmaya açarak modern toplumlarda toplumsal alan ve
sınıf hiyerarşisinin anlaşılmasında ilişkisellik kavramının oynadığı rolü
göstermeyi hedeflemektedir.</Özetçe>
<Anahtar>Bourdieu, Toplumsal alan, İlişkisellik, Habitus,
Toplumsal sınıf</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TARIM POLİTİKALARI VE TARIMSAL FAALİYETLERİN DEĞİŞİMİ:
MUĞLA KÖYLERİ ÖRNEĞİ</Başlık>
<Özetçe>Bu çalışma, son 30 yıl içerisinde ortaya çıkan tarımsal faaliyetlerdeki
değişimleri Muğla’da seçilen 10 köy örnekleminde incelemeyi hedeflemektedir.
Bu amaçla, köylerde yapılan mülakat ve odak grup görüşmeleri sonucunda elde
edilen veriler, tarımsal üretimde ortaya çıkan değişimleri ve bu değişimin
nedenleri, diğer nedenlerin yanı sıra, küresel ve ulusal olarak değişen tarım
politikaları ile ilintili olarak tartışılmıştır. Araştırma bulguları, son 30 yıllık süreç
içerisinde özellikle küresel ve ulusal düzeyde uygulanan tarım politikalarının ve
pazar koşullarının örneklem olarak alınan köylerin tarımsal faaliyetlerinde
önemli değişikliklere yol açtığı yönündedir. Bu etkiler üretilen ürünlerin türünün
değişmesi ve tarımsal faaliyetlerin azalması olarak iki farklı sonuç çerçevesinde
yorumlanabilir.</Özetçe>
<Anahtar>Tarım politikaları, Muğla, Tarımsal üretimde
değişim, Küreselleşme, Neo-liberal ekonomi
politikaları.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Boş Zaman Toplumunun İmkanlılığı:
Türkiye’de Varlıklı Yaşlılarda Boş Zamanın Metalaşması</Başlık>
<Özetçe>Boş zaman toplumunun imkanlılığı konusu, üzerinde çokça tartışılan
konulardan biridir. Bu türden bir imkanlılığı değerlendirebilmek için iki noktaya
temas etmek gerekir. Bunlardan ilki, dünyadakine benzer bir biçimde
Türkiye’de de 20. yüzyıldan günümüze değin süregiden yaşlı nüfusun toplam
nüfus içerisindeki oranının ve de ömür uzunluluğunun yükselmesine işaret
eden demografik değişimdir. İkincisi ise, moderniteyle ilişkilendirilen Sanayi
Devriminden farklı olarak, postmodernitenin etkileriyle birlikte sadece malların
değil hizmetlerin de birer gösterişçi tüketim nesnesi haline dönüştüğü
gerçeğidir. Bu makalede boş zaman toplumunun imkanlılığı, postmoderniteyle
ilişkilendirilebilecek olan iki eğilimle açıklanmaya çalışılacaktır, bunlardan biri
yaşlı nüfus oranı ve ömür uzunluluğnun giderek yükselmesi diğeri ise tüketim
toplumunda gösterişçi tüketimin önemininin artmasıdır.</Özetçe>
<Anahtar>Boş zaman toplumu, Boş zamanın metalaşması,
Yaşlılar, Demografik yaşlanma</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>POZİTİVİST SİYASET İDEOLOJİSİNİN ‘İKTİDAR AHLAKI’ ÜZERİNE
BİR NOT</Başlık>
<Özetçe>Ahlakın politik öteki yüzünde pozitivist siyasetin iktidarı yer alır.
Pozitivist anlamıyla siyaset, iktidar kavramından ayrılması mümkün olmayan
süreçleri ifade eder. Bu siyaset, kendisini iktidar üzerinden şekillendirir. Bir
başka deyişle bu siyaset formunun ontolojik temeli iktidardır. Pozitivist siyasetin
ontolojik temelinin iktidarcı perspektifi bu siyasetin benimsediği ve temsil ettiği
doğal toplum modeli anlayışından kaynaklanır. Doğal toplum modeli anlayışı
sosyal bilimler üzerinden etkili ve egemen olan modern bakış açısının bir
ürünüdür. Bu modern ürün, devlet/(sivil)toplum ikiliğiyle sonuçlanır. Bu ikilik
diğer tüm modern ikici anlayışlarda olduğu gibi modern egemen bir perspektiftir.
Pozitivist bakış açısının bir sonucu olan bu modern ikilik yeni ve farklı bir ahlak
biçimi olan ‘iktidar ahlakı’nı inşa eder. Yani pozitivist siyasetin bu iktidar
görünümü yeni bir ahlaki model geliştirir. ‘İktidar ahlakı’ ontolojik temeli iktidar
olan pozitivist siyasetin bir ahlakıdır. Bu ahlakın odak noktasını itaat etme
mantığı ve iktidarın kendisi oluşturur. Pozitivist siyasetin ‘iktidar ahlakı’nı iktidar
hevesi, yöneten/yönetilen ayrımı, temsili sistem (veya temsili demokrasi),
modern bireycilik, kötümser insan anlayışı… gibi koşullar aracılığıyla varolduğu
görülür. ‘İktidar ahlakı’, pozitivist siyasetin ontolojik temeli ve onun varoluş
koşulları aracılığıyla yaratılır ve yeniden üretilir. Bu çalışmada pozitivist siyaset
ideolojisinin bu ahlaki temeli işlenir.</Özetçe>
<Anahtar>Pozitivist Siyaset, İktidar, Ahlak, İdeoloji</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>NURETTİN TOPÇU'NUN TÜRKİYE CUMHURİYETİ'NİN
MODERNLEŞME PROJESİ KRİTİĞİ</Başlık>
<Özetçe>“Nurettin Topçu'nun Türkiye Cumhuriyeti'nin Modernleşme Projesi
Kritiği” adlı makale, Nurettin Topçu’nun Türkiye Cumhuriyeti’ne yönelttiği
eleştirileri, modernizm boyutunda tartışmayı konu edinmektedir. Bu çerçevede,
çalışmada ilk olarak, Topçu’nun Cumhuriyet tarafından tercih edilen
modernleşme projesinin eleştirisine değinilecektir. Cumhuriyet dönemi ile birlikte
toplumsal alanda birçok sorun ortaya çıkmıştır. Topçu, söz konusu sorunların,
modernizmin doğasından kaynaklandığını düşünmektedir. Bu nedenle
Topçu’nun felsefi ve sosyolojik olarak yaptığı modernizm eleştirisine
yoğunlaşılacaktır. Bu çalışmada, Topçu'nun pozitivizme, yabancılaşmaya,
makineleşmeye, devrime ve geleneğe bakışı itibariyle muhafazakâr düşüncenin
temel tezlerini paylaştığı, bu nedenle onun muhafazakâr görüşü benimsediği ön
kabulünden hareket edilmektedir.</Özetçe>
<Anahtar>Nurettin Topçu, Yabancılaşma, Muhafazakârlık,
Ahlâk, Modernizm.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜLTÜREL SERMAYE, EĞİTİM VE TOPLUMSAL TABAKALAŞMA: PIERRE
BOURDIEU’NÜN YENİDEN ÜRETİM KURAMINA ELEŞTİREL BİR BAKIŞ</Başlık>
<Özetçe>Bu çalışmanın temel amacı, Bourdieu’nün kültürel sermaye nosyonu
ekseninde eğitim sistemi ve toplumsal sınıf yapısı arasındaki ilişki ve bu ilişkinin
toplumsal tabakalaşma düzeninin sürdürülmesi üzerindeki rolünü irdelemektir.
Bu amaç çerçevesinde çalışmada ilk olarak, Bourdieu’nün sınıf, kültürel
sermaye ve habitus kavramlarının bir değerlendirmesini sunacağız. İkinci
olarak, Bourdieu’nün yaklaşımında kültürel sermaye, eğitim ve toplumsal sınıf
konumu arasındaki bağlantıyı ele alacağız. Bu çalışmada vurgulanacağı gibi,
Bourdieu tarafından geliştirilen kültürel sermaye nosyonu, hem bireylerin eğitim
kurumlarındaki başarısını etkileyen etmenlerin hem de toplumsal tabakalaşma
düzeninin kültürel faktörler aracılığıyla nasıl devam ettirildiğine dikkatimizi
çekmektedir. Diğer taraftan, Bourdieu’nün yaklaşımı bazı sınırlılıklara da
sahiptir. Sözgelimi, onun argümanları genel bir sosyalleşme kuramını
önermekte, kültürel sermayenin edinilmesinde aileye temel bir önem atfetmekte
ve yeniden üretim sürecinde devletin rolünü ihmal etmektedir. Çalışmanın
sonuç kısmında ise, Bourdieu’nün yaklaşımı ile ilgili genel bir değerlendirmeye
yer verilmektedir.</Özetçe>
<Anahtar>Bourdieu, Toplumsal sınıf, Eğitim, Eşitsizlik,
Yeniden üretim, Kültürel sermaye</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Cezayir Deneyiminin Pierre Bourdieu’nün Sosyolojik
Tahayyülüne Etkileri: Bilimsel Bir Habitusun Doğuşu</Başlık>
<Özetçe>Pierre Bourdieu sosyolojisinin oluşumunda Cezayir döneminin çok önemli bir
rol oynadığı, kendisi de dahil olmak üzere birçok yazarın üzerinde hemfikir olduğu bir
olgu olarak karşımıza çıkmaktadır. Savaş ve sömürgecilik koşullarında gerçekleştirilen
bu ilk çalışmalar, sosyoloğun sadece bilimsel yaklaşımını değil, siyasal konumlanışını da
etkilemiştir. Sadece çözülmekte olan bir toplumsal yapıyı değil, bu çözülme karşısında
geliştirilen tutumları da göz önüne alan bu çalışmalar, özellikle habitus kavramının geliştirilmesinde
temel bir rol oynamıştır. Bourdieu sosyolojisinin anahtar kavramlarından
olan düşünümsellik ilkesinin önemli buyruklarından biri, araştırmacının konumunu,
araştırma evreninin bütünüyle birlikte değerlendirmektir. Bu makalede, sosyoloğun
henüz kendine has kavramlar bütününü geliştirmemiş olduğu dönemde araştırma
nesnelerini ve araştırmacı olarak konumunu belirleyen tarihsel koşullar incelenmektedir.
Bu inceleme, bir anlamda Bourdieu’nün bilimsel habitusunun doğuş koşullarını da
yeniden inşa etme çabasına bir katkı oluşturmayı amaçlamaktadır.</Özetçe>
<Anahtar>Sosyoloji, Pierre Bourdieu, Sömürgecilik, Cezayir, Savaş</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyolojinin Kaçınılmaz Nesnesi Devlet Üzerine: Pierre
Bourdieu’nün 1989-1992 Yılları Arasında Collège de France’da
Verdiği Dersler</Başlık>
<Özetçe>Bu yazı, Bourdieu’nün 1989-1992 yılları arasında Collège de France’ta verdiği
derslerin, yakınlarda Sur l’État başlığıyla kitaplaştırılmış halini tanıtmayı amaçlıyor.
Ancak amaç, bu kitabın içeriğinin ötesinde, Bourdieu’nün sosyolojik kuramını, devlete
dair konuları irdelediği diğer çalışmalarını ve atıf yaptığı eserleri de hesaba katarak
genel olarak anlamaya çalışmak. Bu derslerde Bourdieu, devletin oluşmasında, şiddetin
(fizikî sermayenin) tekelleşmesi kadar, kurumsal farklılaşmayla birlikte ortaya çıkan
simgesel erkin belirleyiciliğine vurgu yapıyor. Simgesel erkin, hatta devletin etki alanı
sadece bürokratik alanla sınırlı kalmayıp, onları toplumsal dünyanın ayrıntılarında var
etmektedir. İşte Bourdieu, sosyoanalizinin bilindik kuramsal araçları olan habitus-alan
ikilisini de bu yüzden üretmiştir. Böylece siyaset bilimine, alışıldık normatif ve felsefi
yaklaşımların dışında, antropolojik bakış açılarının neler katabileceği ortaya çıkmaktadır.</Özetçe>
<Anahtar>Bourdieu, Siyaset Bilimi, Devlet, Simgesel Erk, Sosyogenetik
Tahlil</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Ekonomi Teorisi ile İlişkisi İçinde Bourdieu:
Bir Komprador mu, Bir Eleştirmen mi?</Başlık>
<Özetçe>Pierre Bourdieu’nün neo-klasik ekonomi teorisi ile ilişkisi özellikle neo-liberal
dönüşüm sürecinin belirli bir evresinde tartışılmaya başlandı. Bourdieu tarafından geliştirilen
“habitus”, “alan” ve “farklı sermaye türleri” kavramlarına dayanan analiz çerçevesinin,
neo-klasik teorinin bir uzantısı mı, yoksa bizzat bir eleştirisi mi olduğu konusunda sosyal
bilimciler farklı görüşler ileri sürdü. Kimi onu “ekonomi emperyalizmi”nin sosyoloji
disiplini içindeki temsilcilerinden biri olarak değerlendirdi, kimi de eserinin neo-klasik
teoriye muhalif bir “karşı hegemonya projesi” olarak okunması gerektiğini dile getirdi.
Bourdieu’nün “Cezayir”, “Banka ve Mudileri” ve “Müstakil Konut Piyasası” araştırmalarını
esas alan bu makale ise, bu iki yaklaşımdan farklı olarak, meseleyi tarihsel-toplumsal
bağlamına yerleştirerek değerlendirmeyi öneriyor. Bu doğrultuda, Bourdieu’nün sosyolojik
teorisinin neo-klasik ekonomi teorisi ile ortak temel aksiyomlara sahip olduğu
eleştirisinin büsbütün haksız olmadığı, ancak bu aksiyomatik ortaklığın, onun teorisinin
eleştirellik özelliğini azaltmak bir yana güçlendirdiği savunuluyor.</Özetçe>
<Anahtar>Bourdieu Sosyolojisi, Ekonomi Sosyolojisi, Ekonomik Alan,
Ekonominin Toplumsal Yapıları, Neo-Klasik Ekonomi Teorisi Eleştirisi</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Tahakküme Hükmetmek:
Bourdieu Sosyolojisinde Toplum ve Bilim İlişkisi*</Başlık>
<Özetçe>Bourdieu sosyolojisinin ayırıcı vasfı, yoğun ve geniş saha araştırmalarının
sıkı dokunmuş ve karmaşık bir kavram örüntüsüyle açıklanmasındaki yetkinliktir. Bu
makalenin amacı, Bourdieu’nün toplumsal dünyayı anlama tarzını ve bunun üzerinden
bir bilim olarak sosyolojiyi ve sosyolojinin toplumsal dünyayla olan ilişkisini nasıl düşündüğünü
açığa çıkarmaktır. Bourdieu, toplumsal dünyayı, merkezinde “habitus”un
olduğu bir kavramsal çerçeveyle açıklar ve analizinin merkezine tahakkümü koyar. Diğer
yandan sosyolojiyi toplumda yürürlükte olan tahakküm ilişkilerini ifşa etme buyruğuyla
tanımlar ve bireylerin içlerinde bulundukları bu ilişkileri doğru tanıyabilmeleri için şart
sayar. O halde sosyolojinin topluma dair sahici bilgi üretme iddiası hangi vasfından
ileri gelmektedir? Bireyleri, sosyolojiyi toplumun geri kalanından ayıran epistemolojik
bilimsellikten mahrum ve sosyolojiye muhtaç bırakan nedir?</Özetçe>
<Anahtar>Sosyoloji, Pierre Bourdieu, Habitus, Düşünümsellik, Tahakküm</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Aydınlanma Döneminde Doğu’ya Bakış:
Değişen İlgi ve Söylemler</Başlık>
<Özetçe>Avrupa’nın Doğu’ya ilgisi 16. yüzyıldan itibaren giderek artmıştır. Bu
ilginin gelişimi Batı’nın kendi iç siyaseti ve dünya güç ilişkilerindeki konumuna
göre yeni aşamalar katetmiştir. Doğu’ya ilginin ciddi bir biçimde yoğunlaştığı Aydınlanma
döneminin başlangıcında Doğu toplum biçimleri, Avrupa’daki gelişmeleri
açıklamak ve içeride aristokrasi ile Kilise’ye karşı mücadelelerinde bir konum
sağlamak için geniş bir bağlam olarak kullanılmaktaydı. Ancak yüzyılın sonuna
doğru, aristokrasi ile burjuvazi arasındaki toplumsal dengenin değişip Avrupa
toplum modelinin şekillenmesi ve Avrupa’nın dünya egemenliğinin pekişmesi ile
Doğu’ya karşı bir üstünlük söylemi ortaya çıkmıştır. Daha önce kısmi hayranlıkla
şekillenen Doğu’ya bakış, bu sefer giderek bir değerlendirme ve yargılama tonuna
sahip olmuştur. ‘Durağan Doğu toplumları’ karşısında ‘dinamik Avrupa’nın
farklılığı, özellikle coğrafi ve iklimsel farklar, hatta ırkın üstünlüğü gibi faktörlere
dayanılarak açıklanmaya başlanmıştır. Bu açıklama girişimleri dünya siyasetindeki
değişimlere paralel olarak artan sistematik bilgi ihtiyacını karşılamak üzere 19.
yüzyılın eşiğinde şarkiyatçılığın doğuşu ile neticelenmiştir.</Özetçe>
<Anahtar>Aydınlanma, Çin, Hint tutkusu, İslam, Doğu, Batı, şarkiyatçılık.</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Şarkiyatçılığın Aynasında Türkiye Suretleri:
Britanya Basınında Türkiye’nin AB Üyeliğine İlişkin
Haberlerde Şarkiyatçı Söylem</Başlık>
<Özetçe>Temel söylem kaynağı olarak medya anlatıları ve özellikle haberler
ulusların ve ulusal kimliklerin inşa ve temsilinde özel bir rol oynarlar. Bu nedenle
Türkiye ve Türk kimliğinin Batı medyasında nasıl inşa edildiğini anlayabilmek
için haber söylem stratejileri incelenmelidir. Bu çalışma, Britanya basınının iki
önemli gazetesi olan The Guardian ve The Times’da Türkiye ve Türk kimliğinin
şarkiyatçı inşasına ilişkin sorunlara işaret etmekte, liberal ve muhafazakâr nitelikteki
bu iki gazetenin de Türkiye’yi Avrupa-dışı bir mekan ve kültür, Türk kimliğini
de grupdışı-öteki olarak temsil eden şarkiyatçı bir söylemi yeniden ürettiklerini
savunmaktadır. Bu iki gazetenin 2004 yılı içinde Türkiye’nin AB üyeliğine ilişkin
haberlerinde inşa edilen şarkiyatçı söylem kullanılan gönderge, adlandırma ve
yüklem stratejilerinde açıkça görülebilmektedir.</Özetçe>
<Anahtar>Şarkiyatçılık, eleştirel söylem analizi, Britanya basını,
Türkiye, Türk kimliği, AB üyeliği</Anahtar>
<Kaynak>İstanbul Üniversitesi Sosyoloji Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Ayvalık Şehrinin Nüfus Özellikleri</Başlık>
<Özetçe>Bu çalışmada Ayvalık şehrinin nüfus özelliklerinin geçmişten günümüze bir değerlendirmesi yapılmıştır. Ayvalık nüfus özellikleri itibariyle burada yaşayan farklı din, dil ve ırkların etkilerine bağlı olarak zengin bir kültür sahası olarak karşımıza çıkmaktadır.  Ayvalık şehri bulunduğu coğrafi konumu ve özelliklerinin avantajlarını uzun yıllar değerlendirmiş, ekonomik ve sosyo-kültürel açıdan önemli bir merkez olmuş, nüfusu artmıştır. 1800’lerin başında nüfusun 40.000’lere ulaştığı Ayvalık’ta nüfus ancak 2008 yılında 34.968 kişi olmuştur. Makalede ele alındığı üzere dönem dönem siyasal, sosyo-kültürel ve ekonomik şartlara bağlı olarak nüfus özelliklerinde önemli değişiklikler görülmektedir. Ayvalık’ta savaşlar, isyanlar, uzun süren istilalar burada yaşayan halkı yormuş, bölge ekonomik olarak çok gerilemiştir. Diğer taraftan göçlerle Ayvalık’a gelen halk geldiği yerlerde büyük sıkıntılar yaşamış, tüm göç olayını yaşayan nüfusta olduğu gibi  yerini yurdunu bırakıp Ayvalık’a gelen  nüfus için de burası bir umut olmuştur. Muhacir nüfus geldikleri yerde yabancı olarak tanımlanırken, zaman zaman gelinen yerde de yabancı olmuş, zamanla bu zorlu göç süreci aşılmağa çalışılmıştır. Her şeye rağmen kurulan yeni düzen geliştirilmeğe çalışılmıştır. Zor günler geçiren nüfus günümüze gelinceye kadar Ayvalık’ın fiziki ve beşeri özelliklerini daha iyi değerlendirmeğe başlamıştır. </Özetçe>
<Anahtar>Ayvalık, nüfus, göç,  nüfus değişimi, nüfus sorunları </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Şehir Coğrafyasi Açisindan Bir İnceleme: Ayvalik</Başlık>
<Özetçe>Araştırmamıza konu olan Ayvalık şehri ülkemizin batısında, Ege Bölgesi’nin kuzeyinde, Edremit Körfezi’nin güney ucunda yer almaktadır. Şehir 18. yy.ın ikinci yarısı ve 19. yy.da ticari etkinliği ve zenginliği, kültürel ve entelektüel düzeyiyle Akdeniz kıyılarının en tanınmış yerleşimlerinden birisi haline gelmişti. Farklı din, dil ve ırkların bir arada yaşadığı şehirde zaman zaman meydana gelen isyanlar şehrin gelişimine zarar vermiştir. Kurtuluş Savaşı’nda etkin bir rol üstlenen Ayvalık’ın savaş sonrasında ekonomik ve sosyal yapısında önemli değişiklikler yaşanmıştır. Günümüzde 16 mahalleden oluşan şehirde toplam 35.986 kişi yaşamaktadır. Ayvalık merkez bucağına bağlı 9, Altınova bucağına bağlı 8 olmak üzere, 17 köyde toplam 26.424 kişi olan kırsal nüfusa hizmet vermektedir. Ayvalık şehri çok çeşitli kentsel fonksiyonlara sahibtir. İktisadî, idarî ve kültürel fonksiyonlar şehirde oldukça gelişmiştir. Faal nüfusun % 37.7’si hizmet, % 24.3’ü ticaret, % 16.7’si sanayi, % 6.8’i tarım sektöründe çalışmaktadır. Ziraat hayatının önemli olduğu Ayvalık ve çevresinde, sanayi ve ticaret fonksiyonu ziraat fonksiyonuna bağlı bir gelişim göstermiştir. </Özetçe>
<Anahtar>Coğrafya, Şehir, Fonksiyon, Ayvalık. 
</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Sosyoloji</Etiket>
<Başlık>William Morris'in Romantik ve Marksist Ütopyası: Hiçbiryer'den Haberler'de Estetik, Ekonomi ve Ekoloji</Başlık>
<Özetçe>19. yüzyıl Avrupası birçok farklı yaklaşıma sahip ütopyanın tasarlanışına ve yazılışına tanıklık etmiştir. Bu makalenin amacı; İngiliz Marksist şair, sanatçı ve yazar William Morris’in 1890 yılında yayımlanan Hiçbiryer’den Haberler (News from Nowhere) adlı ütopyasının teknolojiye ve kapitalizme yaklaşımı konusunu; estetik, ekonomi ve ekoloji bağlamında incelemek ve üzerinde çok tartışılmış olan bu yapıtın, ütopya kronolojisindeki özel yerini ortaya koymaktır. Hiçbiryer’den Haberler, 19. yüzyılda yazılmış olan çok sayıdaki ütopyadan biri olmanın yanı sıra, kendisi ile birlikte anılan yine aynı döneme ait sosyalist eğilimli birçok ütopyadan da ayrılan özellikler barındırması nedeni ile özel bir anlam taşımaktadır. Makale, Morris’in yapıtının Marksizm-Romantizm eksenini, ekonomi-estetik ilişkisine bağlı olarak açımlayarak, yazarın kurduğu dünyanın işleyişinin dinamiklerini göstermeyi amaçlamaktadır.
</Özetçe>
<Anahtar>Ütopya; Marksizm; Romantizm; Sanat; William Morris</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyalist Ütopya ve Modernite: Morris'in Hiçbiyerden Haberler'i</Başlık>
<Özetçe>19. yüzyılın son dönemlerinde ‘sosyalist’ ütopya olarak adlandırılan türün temsilcilerinden biri de Hiçbiryerden Haberler’i ile William Morris olarak kabul edilir. Morris’in ütopyası her ne kadar ‘sosyalist’ olarak kabul edilse de, bu ütopik metinde modernitenin temel prensiplerinden ciddi kopuş noktaları belirlemek mümkündür. Çünkü, Morris’in ütopyasında 14. yüzyılın komünizmini kurmaya yönelik belirgin romantik arayışlar yer almaktadır. Metinde varolan romantik öğeler, moderniteyle olduğu kadar sosyalizmle de uyumsuzluk yaratmaktadır. Aynı zamanda, Morris’in ütopyasında, sosyalizm ve modernite arasında belirgin bir gerginlik oluşmaktadır. Temel tez, Morris’in ütopyasının modern olmadığı ve bu nedenle de sosyalist olarak adlandırılamayacağı, bunun yerine ‘Romantik Komünist’ olarak sınıflandırmanın daha geçerli olacağıdır.</Özetçe>
<Anahtar>19. Yüzyıl Sosyalist Ütopyaları; William Morris; Hiçbiryerden Haberler; Modernite; Romantik Komünizm</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Ütopya: Mekan ve Kentin İdeal Formu</Başlık>
<Özetçe>Düşünce tarihinin verimli bir sahası olan ütopya, ilk bakışta hayali, gerçek olmayan ve fakat ideal toplum tasarısıdır. Ancak biraz derinliğine bakıldığında mekânla, hatta kentle ilgili olduğu görülür. Bu bağlamda ütopyanın, kent hayatıyla, kentsel ve toplumsal düzenle, ideal hayat arayışıyla bağlantıları incelenmeye değer bir olgu olarak belirir. Ütopya, mekân ve kentin ideal formudur. Bu yazı, ütopya ve ütopik düşünceyi mekân ve kent bağlamında betimleyici bir şekilde irdelemektedir.</Özetçe>
<Anahtar>Ütopya; Kent; Mekân; İdeal; Tasarım
</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Modern Bir Sayısal Mimarlık Ütopyası</Başlık>
<Özetçe>Bu çalışma, Le Corbusier’nin Modulor adını verdiği ‘evrensel’ ölçeğini beden ve kent bağlamında sorunlaştırmaktadır. Bu modelde, ölçüye ve norm haline getirilen erilliğe indirgenen insan bedeni, yeryüzüyle görsel egemenlik ilişkisi kurmanın aracı haline gelir. Matematiğin doğada verili olduğu varsayımı, otokratik normatifliği modelleştirir. Oysa, evrenselliğin bile kültürel koşullara bağlı olduğu burada hatırlanmalıdır. Modulor’un pisagorcu iddialarının aksine, mimarlık tarihindeki oran sistemleri, çizgisel hale getirilebilecek bir gelenek oluşturmaz. Sembolik rakamlar, bedensel kapatma aygıtınca araçsallaştırılır. Bedene hizalar çeken diyagram, devasa genellemeler üretir. İlişki içindeki ya da hareket halindeki bedenler değil, statik bedenler çerçevelemenin nesnesi olur. Çekmece düzeni, kentsel çerçeveleme yasasıdır. İdeal olmayan bedenlere ne yapılacağı sorusu cevapsız kalırken, biyopolitika görünür hale gelir. Uyuma dayanan, mutçu, doğalcı kent arayışının eril bedeni normalleştirirken, ‘öteki’leri araçsallaştırması söz konusudur. Modulor’u biyosiyasetin alegorisi haline getiren şey, bir tür organsız beden değil de, organize edilmişliğe dayalı çizgisel (ya da hiyerarşik) bir modern mimarlık ütopyası öneriyor olmasıdır.</Özetçe>
<Anahtar>Le Corbusier; Modulor; Biyopolitika; Erillik; Normalleştirme</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Hayal Gücüne Güç Katan Toplumsal Arka Plan: 1960'ların Ütopya Eskizleri İçin Altlık Çalışması</Başlık>
<Özetçe>Platon’dan beri ideal toplumun nasıl olması gerektiğine dair birçok fikir ortaya atılmıştır. Bu fikirlerin büyük bir kısmı, ideal topluma ulaşılabilmesi için öncelikle ideal toplumun yaşayacağı mekânların tasarlanması gerektiği görüşüne dayanır ve bu görüş yardımıyla birbiri ardına farklı ideal toplum modelleri ortaya konur. Dünya tarihinde, “ütopya eskizleri” olarak adlandırılabilecek bu modellerin yoğun olarak üretildikleri ve yoğun tartışma ortamları yarattıkları dönemlerin günümüze en yakın olanı 1960’lı yıllar olarak bilinen dönemdir. İkinci Dünya Savaşı sonrası yaşanan yoğun sanayileşmeye bağlı beliren olanakların, bilimsel ve teknik gelişmelerin yarattığı beklentilerin, kentlerin hızlı büyümeleri sonucu yaşanmaya başlanan sıkıntıların, toplumsal hayatta gündemi belirleyen farklı tartışmaların ve mimarlıkta yeni arayışların ortaya çıkışına denk gelen bu canlı dönemde, birbiri ardına birçok hayali proje tasarlanmıştır. Bu çalışma 1960’ların canlı ütopyacı ortamına zemin oluşturan sosyal yapıyı, bu dönemde yaşanan değişimler ve dönüşümlere dair yapılan yorumlar aracılığıyla alternatif bir okuma denemesidir.</Özetçe>
<Anahtar>Ütopya; Hayali Proje; Toplumsal Yapı; 1960’lar</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Hayy bin Yakzan: İnsanlık Adasında Yalnız Bir Hakikat Yolcusu</Başlık>
<Özetçe>Hayy b. Yakzân, nazar (istidlâl) yoluyla ulaşılan metafizik bilgilerin ancak müşâhedeyle gerçek anlamda kesin bilgiye dönüşeceğini iddia eder. Bu yönüyle eser, nazar yönteminin ardından riyazet yöntemine geçmeyi savunan bir tür işrâkî yöntemi önerir. Öyküde anlatılan Hayy’ın serüveni ise bu yöntemin evrensel bir durum olarak insan tabiatına uygunluğunu ve hakikati kavramanın gerçekte bireysel bir süreç olduğunu göstermeyi amaçlar. Eser, bir öykü olması açısından kurgusallık taşımakla birlikte anlatılan meseleler herhangi bir kurgusallık veya sembolizm barındırmaz. Bu açıdan İbn Tufeyl’in felsefi görüşleri, Hayy b. Yakzân karakteri üzerinden açık seçik ifade edilmektedir. Bu durum, eserdeki sembolizmin gerçekte yalnızca Hayy b. Yakzân’ın kişiliğinde olduğunu gösterir. Dikkatli bir okuma bu sembolün delalet ettiği şeyin, yazarın bizzat kendisi olduğunu ortaya koymaktadır. Dolayısıyla Hayy b. Yakzân, bir filozofun kendi hakikat arayışının öyküsüdür.</Özetçe>
<Anahtar>Nazar; Yöntem; Riyazet; Müşâhede; Burhân</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Anılarda Ellili Yıllar ve Üniversite</Başlık>
<Özetçe>Edebiyat Fakültesi Sosyoloji Bölümü öğrencilerinin düzenlediği ve iki gün süren “Ellili Yıllara Bakış” konulu toplantının, son konuşmasını yapmak üzere görevlendirilmiş olmaktan büyük memnuniyet duyuyorum. Hemen belirtmeliyim ki, bugün Edebiyat Fakültesinde asistan olarak göreve başlayışımın 43. yılını doldurmuş bulunuyorum ve bu tesadüf de, beni ayrıca memnun etmektedir. </Özetçe>
<Anahtar>Demografi, 1950'ler, Türk Üniversiteleri, Hatıra, Darülfünun, İstanbul Üniversitesi</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRESELLESME KAVRAMI VE EKONOMİK YÖNÜ</Başlık>
<Özetçe>Son yıllarda en çok tartısılan kavramlardan biri de “küresellesme” kavramıdır. Bu kavram, adeta
sihirli bir güce sahipmisçesine sosyal, ekonomik ve siyasi olayların sebeplerinin açıklanmasında karsı konulmaz
bir çekim merkezi olusturmaktadır. Yasanan gelismeleri açıklamaya çalısan hiçbir teori ya da çalısma yoktur ki,
küresellesme kavramına dogrudan veya dolaylı deginmesin. Bu da kavrama çok fazla anlam yüklenmesine yol
açmakla kalmamakta, ayrıca kavramın ne oldugu konusunda kafaları karıstırmakta ve herkesin küresellesme
kavramını çok farklı sekillerde tanımlamasına sebep olmaktadır. Bu çalısmada bir taraftan konuyla ilgili
tanımlara deginilirken diger taraftan da konunun ekonomik yönü üzerinde durulmaya çalısılacaktır.</Özetçe>
<Anahtar>Küresellesme, Ekonomik Küresellesme, Ticari Küresellesme, Mali
Küresellesme, Üretimin Küresellesmesi</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Küresellesme, Ekonomik Küresellesme, Ticari Küresellesme, Mali
Küresellesme, Üretimin Küresellesmesi</Başlık>
<Özetçe>Sosyal Hareketlerin Sosyolojisi, Türk sosyolojisinin alt yapısını oluşturmak yönünden zengin malzeme birikiminin değerlendirilmesi problemiyle karşı karşıya bulunmaktadır. Bu çalışmamız bizlere bu sorunların sebep-sonuç ve çözüm yollarını göstermektedir.</Özetçe>
<Anahtar>Sosyal hareket
Sosyoloji, Materyalizm, Kollektif davranış, İşçi sınıfı, Sosyal yapı, Sosyal tabakalaşma</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Türkiye’de Sosyolojiyle 100 Yıl: Mirası ve Bugünü</Başlık>
<Özetçe>Türkiye’de sosyolojinin 100 yılı aşkın tarihinin genel bir değerlendirmesini amaçlayan bu yazıda, önce ‘dünya mirası’ kısaca değerlendirilmekte ve ardından da sosyolojinin Osmanlı’da ilk tanınmaya başlandığı dönemde kazandığı genel özellikler üzerinde durulmaktadır. Ardından da sosyolojinin Cumhuriyet dönemindeki serüveni kürsüler, sosyologlar, sosyolojik araştırma alanları ve eğilimler dikkate alınarak sunulmakta ve sosyolojinin bugün geldiği duruma ilişkin genel bir muhasebe yapılmaktadır. </Özetçe>
<Anahtar>Türkiye’de Sosyoloji, Osmanlı-Türkiye Modernleşmesi, Pozitivizm’e Karşı Yorumsamacılık, İlişkisel Ontoloji-Epistemoloji, Akademik Kurumsallaşma</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Bir Asırlık Sosyoloji Birikimi </Başlık>
<Özetçe>
Bu yazının merkezinde iki noktaya dikkat çekmek bulunuyor. Birincisi, istisnaî durumlar dışında, Türk sosyologları genel olarak tercih ettikleri Batılı sosyologları Türkçeye aktarma yoluna gitmişlerdir. İkincisi, sosyologlarımızın önemli bir kesimi Türkiye’de sosyoloji yapmanın bilincinde olmamışlardır. Bu bağlamda, Türk sosyolojisinin yüzyıla yaklaşan tarihinde sosyoloji-tarih arasındaki ilişkiler, Türk toplumunun özgünlüğü meselesi gibi konular Gökalp, Prens Sabahaddin, Berkes, Boran, Ergun ve Sezer gibi sosyologlarımızın çalışmalarından hareketle tartışılmıştır. </Özetçe>
<Anahtar>Ziya Gökalp, Prens Sabahaddin, Niyazi Berkes, Behice Boran, Doğan Ergun, Baykan Sezer</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Pozitivizmin Türkiye'ye Girişi ve Türk Sosyolojisine Etkisi </Başlık>
<Özetçe>Bu makale, pozitivizmin Türkiye’ye girişini ve Türk sosyolojisine etkilerini incelemeyi amaçlamaktadır. Söz konusu giriş ve etkinin niteliği, Osmanlı-Türk modernleşmesinin özellikleriyle yakından ilgilidir. Pozitivizm, XIX. yüzyıl sonlarında, bir kısım Osmanlı seçkini tarafından İmparatorluğu kurtarmak için bir reçete olarak değerlendirilirken, Cumhuriyet ideologları tarafından da ulus-devletin inşası sürecinde, sosyo-politik bir analiz aracı ve topluma şekil verecek bir ideoloji olarak görülmüştür. Pozitivizm, her iki dönemde de -olduğu gibi- ithal edilmemiş, yeniden yorumlanarak yerel şartlara uyumlu bir düşünce sistemi haline getirilmeye çalışılmıştır. </Özetçe>
<Anahtar>Batılılaşma, Pozitivizm, Auguste Comte, Pierre Laffitte, Ahmed Rıza, Ziya Gökalp </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türk Sekülerleşmesi İncelemelerinde Paradigma Değişimine Doğru </Başlık>
<Özetçe>Sekülerleşme süreci XVIII. yüzyılın başından bu yana daima Osmanlı-Türk modernleşmesinin önemli bir boyutunu oluşturmuştur. Bununla beraber, bu önemli konu üzerine bağımsız bir literatür ortaya çıkmamış, modernleşme sürecinin farklı vecheleri hakkında yapılan tarihsel ve sosyolojik çalışmaların bir kısmında sekülerleşme konusuna da yer verilmiştir. Bu makalede önce mevcut din sosyolojisi literatürünün genel bir resmi verilerek sekülerleşme kavramının Batı’daki düşünsel ve tarihsel bağlamı ile Batı-dışı dünya açısından sınırlılıkları kısaca tartışıldıktan sonra Türkiye özelinde din ve sekülarizm arasındaki ilişkiye dair mevcut ‘literatür’ eleştirel bir bakışla incelenecek ve bu çalışmaların “çatışma” ve “intibak” paradigmaları adını verdiğimiz iki ana yaklaşımdan müteşekkil bir modeli ortaya konmaya çalışılacaktır. Bu çerçevede, söz konusu yaklaşımlar ana temsilcileri üzerinden mukayese edilerek aralarındaki farklar ve benzerlikler ortaya konulacak; ayrıca, sekülerleşme incelemelerinin gitmekte olduğu yön ve geleceğine dair bir fikir vermesi açısından genç kuşak sosyal bilimcilerin birtakım çalışmalarına da değinilecektir. </Özetçe>
<Anahtar>Çatışma, İntibak, İslam, Modernleşme, Sekülerleşme </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Osmanlı Sosyal Tarihi Çalışmalarının Sosyolojik Eleştirisi </Başlık>
<Özetçe>Osmanlı tarihi, Türkiye’de sosyolojik ilginin odağı olmuştur. Bu ilgi iki ayrı perspektiften beslenir. Birincisi Osmanlı toplumsal-iktisadî yapısının benzersizliğinden, ikincisi ise bir toplumsal formasyon olarak Osmanlı toplumsal-iktisadî yapısının ötekilerle ilişkisinden ve benzerliğinden kaynak alır. Her iki yaklaşım da, esas itibariyle, Osmanlı düzeninin iktisadî temellerinin analizine dayanır. Sosyolojik analizlerde zihniyet alanı ve kültür dünyası, bu meyanda Osmanlı zamansal ve mekânsal çeşitliliği genellikle ihmal edilmiştir. Bu yazı, bu sosyolojik yaklaşımların bir dökümünü kapsamaktadır. </Özetçe>
<Anahtar>Osmanlı Tarihi, Tarihsel Sosyoloji, Feodalizm, Asya Tipi Üretim Tarzı, Patrimonyalizm </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Türk Sosyoloji Tarihinde Metodolojik Yönelimler </Başlık>
<Özetçe>Bu çalışma Türk sosyoloji tarihinde metodolojik yönelimleri üç boyutta ele almanın bir denemesidir: Birinci boyut Türk sosyolojisinin paradigmatik (naturalistik, humanistik, çok-boyutlu) eğilimlerini tespit etmeyi; ikinci boyut ise bu paradigmaların yönlendirdiği metodolojik çalışmaları ve üçüncü boyutta ise yine bu paradigmaların bilerek ya da bilmeyerek yönlendirdiği araştırma uygulamalarını örnek verme sınırlılığı içerisinde tarihsel dönemselliği göz önünde bulundurarak ortaya çıkarmayı amaçlamaktadır. </Özetçe>
<Anahtar>Türk Sosyolojisi, Metodoloji, Naturalistik Paradigma, Humanistik Paradigma, Çok-Boyutlu Paradigma </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Din ve Toplum Arasındaki ilişkileri Anlam(landırm)ak</Başlık>
<Özetçe>
Bu makalede din sosyolojisinin oldukça yeni bir çalışma alanı olduğu gerçeğinden hareketle Türkiye'de bu alandaki çalışmaların belli başlı sorunları üzerinde durulmaktadır. Gündelik hayatın din, toplum, siyaset ve devlet sarmalında şekillenen yanları bugün din sosyolojisinin en önemli uğraşları arasında yer almaktadır. Türkiye'de Din sosyolojisi çalışmalarının bugün ulaştığı nokta öznellik, nesnellik sorunlarını göz ardı ederek tartışılamaz. Çalışma bu çerçevede gerçekleştirilen bir değerlendirme olarak görülmelidir. </Özetçe>
<Anahtar>Din Sosyolojisi, Türk modernleşmesi, Sekülerleşme, Türk Laikliği </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye’de Köy Sosyolojisi Literatürü </Başlık>
<Özetçe>
Türkiye’de köy sosyolojisi literatürü oldukça zengindir. Köy sosyolojisinin gelişimini takip etmeye izin veren çeşitli bibliyografya çalışmaları mevcuttur. Literatürün bu zenginliği ve çeşitliliği konunun önemi ve genişliği konusunda bir fikir vermektedir. Bu yazıda Türkiye’deki köy sosyolojisi araştırmalarının kuşbakışı bir değerlendirmesini yapmayı amaçladık. Bu değerlendirmeyi yaparken de, kronolojik bir seyir takip etmeye özen gösterdik. </Özetçe>
<Anahtar>Köy, Köy Sosyolojisi, Modernleşme, Ziya Gökalp, Sabahattin Bey, Nusret Köymen </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Bilgi Sosyolojisi ve Toplumumuzun Bilgi Sistemi </Başlık>
<Özetçe>Bilgi, insanlığın en temel sorunlarından birisidir ve genel olarak insan ve toplumların kendisini ve çevresini bir zihni algılayış ve yorumlayış yoludur. Bilgi, insanlık tarihi boyunca din, bilim ve özellikle felsefe tarafından ele alınmış ve bu yaklaşım çoğu kere bireysel düzeyde olmuştur. Bilginin bireysel düzeyde ele alınışının en somut örneği olan felsefenin Bilgi Teorisine göre, bilgi suje-obje arasında algı, düşünme, anlama ve açıklama gibi aktlar aracılığıyla elde edilen ve dilsel olarak ifade edilebilen bireysel zihni bir olgudur. Geçmişte de bilgiye toplumsal düzeyde bakan yorumlar varsa da bu bağlamda sistematik olarak ele alınışı yenidir. İşte bu yaklaşımdan Sosyolojinin bir alt disiplini olan Bilgi Sosyolojisi doğmuştur. Bilgi sosyolojisi bu çerçevede toplumsal yapılar, tür ve şekilleriyle birlikte bilgi sistemleri ve bunlar arasındaki ilişkileri ele almaktadır. Bizim toplumumuzun da geçmişten bu güne her toplum gibi kendine özgülüklerde bir bilgi sistemi var olagelmiştir. Ancak bu bilgi sistemimiz, İslâm öncesi atlı göçebe kültürü, önemli bir kültür koduna dayanan klasik İslâm uygarlığı dönemi, Osmanlı ve Cumhuriyet dönemlerinde de üzerinde özel olarak durmayı gerektiren farklılıklara sahiptir. Şüphesiz bu dönemlerde hem bilgi sistemimiz ve hem de Bilgi Sosyolojisine denk düşen bir birikimimiz vardır. Bu birikime bakıldığında bilgi sistemimizin klasik İslam medeniyetinden arta kalan ve daha sonra yeni boyutlar kazanan sorunlarımızın olduğu söylenebilir. Osmanlı bunun tipik bir örneğini vermektedir. Cumhuriyet döneminde hala devam eden ciddi bir ikilem sorununun yanında Bilgi Sosyolojisi bakımından değişik konularda şüphesiz önemli gelişmeler de olmuştur. İşte bu makale bu süreci de kısaca değerlendirmeyi amaçlamıştır. </Özetçe>
<Anahtar>Bireysel Bilgi, Bilgi Sistemi, Bilginin Toplumsallığı, Bilgi Sosyolojisi, Zihniyet, Fikri Gerileme </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye’de Sosyal Politika Disiplininin ve Uygulamalarının Gelişimi </Başlık>
<Özetçe>Türkiye’de sosyal politika disiplininin oluşması 1936 yılında ‹stanbul Üniversitesi bünyesinde İçtimaiyat Enstitüsü’nün kurulmasına kadar geriye gider. Sosyal politika disiplini kamu politikalarının şekillenmesinde ve Türkiye Cumhuriyeti’nin sosyal dayanışmaya dayanan toplum hedefinin başarılmasında önemli bir rol oynamıştır. 1982 yılında Sosyal Siyaset ve İş Hukuk’u bölümleri Çalışma Ekonomisi ve Endüstri İlişkileri bölümlerine dönüştürülerek aynı bölümler farklı üniversitelerde de açılmıştır. Her ne kadar bu bölümlerin sayıları artırılıp çalışma alanları çeşitlendirilmiş olsa da, sosyal politika disiplini siyaseti şekillendiren konumunu kaybetmiştir. 1990’lı yıllarda, Çalışma Ekonomisi ve Endüstri İlişkileri’nin bir alt dalı olan İnsan Kaynakları, özel sektörün artan insan kaynakları uzmanı ihtiyacı sayesinde önem kazanmış ve çalışma ekonomisi ve endüstri ilişkileri bölümlerini domine etmeye başlamıştır. Bu makalenin amacı, Türkiye’deki sosyal politikaların biçimlenmesini ve sosyal politika çalışmalarını, Türkiye ve dünyadaki sosyo-ekonomik dönüşümler ışığında analiz etmektir. Bu yaklaşım Osmanlı’nın son döneminden beri Türkiye’deki sosyal politika çalışmalarının sosyal, siyasî ve ekonomik dinamiklerden yakinen etkilendiğini gösterir. </Özetçe>
<Anahtar>Sosyal Politika, Çalışma Ekonomisi ve Endüstri İlişkileri, Emek Çalışmaları, Türkiye, Refah Devleti </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Sosyometrinin Türkiye’deki Tarihi </Başlık>
<Özetçe>Bu çalışmada sosyometrinin Türk sosyolojisindeki yeri değerlendirilmiştir. Öncelikle sosyometrinin kurucusu John Lévy Moreno’nun sosyometri ile ilgili düşünceleri özetlenmiş ve sosyometrinin Amerikan sosyolojisindeki yerine değinilmiştir. İkinci olarak, Türk sosyologlarının sosyometri ile tanışmaları ve sosyometri üzerine yapılan tartışmalar değerlendirilmiştir. Yine son zamanlarda sosyometrinin disiplinlerarasılık durumu üzerine yapılan tartışmalar da gözden geçirilmiştir. </Özetçe>
<Anahtar>
Sosyometri, Türk Sosyolojisi, John Lévy Moreno, Nurettin Şazi Kösemihal, Psikodrama, Sosyodrama </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Türkçe Sosyoloji Ders Kitapları Hakkında Bibliyografik Bir Değerlendirme </Başlık>
<Özetçe>Bu çalışmada sosyoloji eğitiminin en önemli araçlarından birisi olan sosyolojiye giriş ders kitaplarının bibliyografik bir değerlendirmesi amaçlanmıştır. Tespit edilebilen ve incelenebilen eserler, yazarların soyadları baz alınarak alfabetik olarak sıralanmış ve her birisi, muhtevaları, eserlere hakim olan yaklaşım biçimleri, kurguları, üslup ve dil özellikleri bakımından değerlendirilmeye çalışılmıştır. </Özetçe>
<Anahtar>Sosyoloji, Sosyolojiye Giriş, Ders Kitapları, Ziya Gökalp, Baykan Sezer </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Türkçe Sosyoloji Tarihi Kitapları Literatürü: Eleştirel Bir Değerlendirme </Başlık>
<Özetçe>Bu çalışmada, Türkiye’de sosyoloji tarihi alanında yazılmış olan eserlerin eleştirel bir boyutta ele alınması amaçlanmıştır. Makalede ele alınacak olan sosyoloji tarihi ile ilgili eserler, klasik Batı sosyolojisi üzerine yazılmış telif ve tercüme eserler ile sınırlı tutulmuştur. Bir başka ifadeyle, çağdaş sosyoloji ve Türk sosyoloji tarihi üzerine yazılmış kitaplar, makalenin kapsamı dışındadır. Çalışmada ele alınan kitaplar, içerdikleri konulardan hareketle değerlendirilmeye çalışılmıştır. Bunun yanı sıra, kitapların içeriğini doğru analiz edebilmek açısından, eserin hangi koşullarda yazıldığı ve yazarın genel eğiliminin ne olduğu da dikkate alınan hususlardan olmuştur. Dipnot kalabalığına yol açmamak için doğrudan alıntı yapılan ve gerek görülen yerler haricinde dipnot gösterilmemiştir. </Özetçe>
<Anahtar>Sosyoloji, Sosyoloji Tarihi, Tom Bottomore, P. A. Sorokin, Raymond Aron, Hilmi Ziya Ülken, Nurettin Şazi Kösemihal </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Ziya Gökalp’e Yeniden Bakmak: Literatür ve Yeniden Değerlendirme </Başlık>
<Özetçe>Ziya Gökalp (1876-1924) Türk düşünce ve siyaset dünyasının önde gelen aktörlerinden biri olarak tanınmaktadır. Türk toplumunun sosyolojiyle tanışmasına ve II. Meşrutiyet’ten itibaren Türkçülük akımının doğuşuna öncülük etmiştir. Gökalp, yaşadığı dönemdeki diğer düşünürlerden farklı olarak eserleriyle günümüzde de yaşayan ender düşünürlerden biridir. Kitaplarının ve makalelerin tamamına yakını, özellikle Türkçülüğün Esasları ve Türkleşmek, İslamlaşmak, Muasırlaşmak isimli eserleri yaygın bir biçimde yayınlanmakta ve okunmaktadır. Bu makalede Gökalp, eserleri, etkileşimleri, siyasal ve ideolojik yaklaşımları, yaşadığı yerler ve koşulları bağlamında değerlendirilecektir. Özellikle Sosyoloji ve Türkçülük hakkındaki eserleri merkeze alınarak hem bu konulardaki görüşleri tanıtılacak, hem de bir yeniden değerlendirmesi yapılacaktır. Ayrıca makalenin sonunda, Gökalp’in eserlerinden ve onun hakkında kaleme alınmış eserlerden oluşan bir bibliyografya da sunulmuştur. </Özetçe>
<Anahtar>Ziya Gökalp, Türkçülük, Sosyoloji, Emile Durkheim, Toplumsal Dayanışma, Kültür ve Uygarlık </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>“Prens Sabahattin” Literatürü Üzerine </Başlık>
<Özetçe>
Bu yazıda Türkiye’de sosyolojinin kurucularından olan Sabahattin Bey’in ve onun hakkında yapılmış çalışmalar tanıtılmaktadır. Jön Türk döneminin önemli isimlerinden biri olmasına karşın Sabahattin Bey günümüz politik ve sosyolojik tartışmalarının içeriğinde de yer almaktadır. XIX. Yüzyıldan beri değişime direnen sosyolojik ve politik gündem 2000’lerde halen Sabahattin Bey’i konu edinmektedir.
</Özetçe>
<Anahtar>Sabahattin Bey, Türk Sosyolojisi, Jön Türkler, Le Play, Science Sociale </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Çağdaş Türk Düşüncesi İçinde Hilmi Ziya Ülken </Başlık>
<Özetçe>Hilmi Ziya, eser vermeye başladığı 1910’lu yılların sonlarında başlayan ve 1974’teki vefatına kadar süren yarım asrı aşkın süre içerisinde edebiyattan felsefeye, psikolojiden coğrafyaya, mantıktan sosyolojiye kadar pek çok bilim dalında onlarca kitap yüzlerce makale telif etmiş, çeviriler yapmış, ulusal ve uluslararası sosyoloji kongrelerinin düzenlenmesinde etkin roller üstlenmiş, ulusal ve uluslararası pek çok toplantıda tebliğler sunmuş, dergiler çıkarmış, dergi ve gazete yazarlığı yapmış, felsefe ve sosyoloji dernekleri kurmuş, edebiyat alanında yalnızca eleştirel yazılar yazmakla yetinmeyerek bizzat kendisi edebî eserler kaleme almış, resim yapmış, “olağanüstü gayretleri” ile İstanbul Üniversitesi’nde Sosyoloji Bölümü’nün ikinci kez kuruluşunu gerçekleştirmiş, Ankara Üniversitesi İlahiyat Fakültesi’nde ders vermenin yanı sıra idari görevlerde bulunmuş bir akademisyen portresi çizmektedir. Çeşitli yönleriyle Hilmi Ziya Ülken’i, eserlerini ve düşüncelerini konu alan pek çok makale, kitap ve yüksek lisans ve bitirme tezleri mevcuttur. Bütün bunlardan da anlaşılacağı üzere, Hilmi Ziya’nın biyografisi ve eserleri konusunda yeterince malumat sahibiyiz. Bu yazıda, Ülken’in birbirinden çok farklı disiplinlerin alanlarına ilişkin verdiği eserler arasında belli bir uyumun, tutarlılığın, bu anlamda da çalışmaları arasında bir sürekliliğin kurulabileceği ve eserlerinde son derece teknik ve soyut bir dil kullanmış olmasına rağmen, çok somut kaygıları ve problemleri tartıştığı gösterilmeye çalışılacaktır. </Özetçe>
<Anahtar>Hilmi Ziya Ülken, Çağdaş Türk Düşüncesi, Türkiye’de Sosyoloji, Ziya Gökalp, Türk Modernleşmesi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Hikmet Kıvılcımlı’da Sosyolojik Temalar ve Durkheim Sosyolojisinin Erken Dönem Eleştirisi </Başlık>
<Özetçe>Türk Marksisti ve eylem adamı Hikmet Kıvılcımlı’nın erken dönemde kaleme aldığı Metafizik Sosyolojiler adlı eserin merkeze alındığı bu yazıda Kıvılcımlı’nın tarih tezi ışığında Türkiye’de sosyolojinin kurumsallaşması hakkındaki iddiaları ele alınmıştır. Özelde Durkheimcı sosyolojiyi hedef alan Kıvılcımlı, sosyolojiyi batı kapitalizminin bir destekçisi olarak analiz etmiştir. Amacımız Kıvılcımlı’nın dönemin Ortodoks Marksizmini aşan noktaları da içererek, sosyolojiye getirdiği eleştirileri aktarmaktır. </Özetçe>
<Anahtar>Hikmet Kıvılcımlı, Karl Marx, Emile Durkheim, Sosyoloji, Metafizik Sosyolojiler </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türk Düşünce Dünyasında Cemil Meriç ve Eserleri </Başlık>
<Özetçe>Cemil Meriç, Türk düşünce dünyasının önde gelen kalemlerinden biridir. 1916–1987 yılları arasında yaşamış, telif ve tercüme birçok eserin altında imzası bulunan özgün bir fikir adamıdır. Düşünceye ve düşünene karşı olan sevgisi, bitip tükenmek bilmeyen öğrenme ve öğrendiklerini öğretme arzusuyla geçen bir ömür sürmüştür. Doğu ve Batı düşüncesi arasında kurmaya çalıştığı köprüyle, hayatının son 32 yılını âmâ bir adam olarak geçirmesine rağmen, Türk düşüncesinin yönünü ve seyrini etkilemiştir. Cemil Meriç, bu çalışmada, beş ana eksen etrafında incelenmiştir. İlk eksen, düşünürün yetişme tarzının irdelenmesinde büyük önem taşıyan hayatıdır. Sıra dışı bir ömür geçirmesinin entelektüel hayatında bıraktığı izlerle kurulan ilgisi ortaya konulmaya çalışılmıştır. İkinci bölümde; his dünyası, yazdıklarının eşliğinde ortaya konulmaya çalışılmıştır. Üçüncü bölümde ise Türk düşüncesinin gündeminden düşmeyen üslup ve dil tartışmaları içinde Meriç’in üslubu ve Türkçe sevgisi üzerinde durulmuştur. Dördüncü bölüm, yazarın tefekkür dünyasını konu edinmektedir. Beşinci bölümde ise, gerek ‹stanbul Üniversitesi’nde verdiği sosyoloji dersleri, gerekse Saint Simon hakkında kaleme alınmış bir kitabın müellifi olmasından ötürü, Türk sosyolojisindeki yeri ve önemi üzerinde durulmuştur. Cemil Meriç hakkında yazılan hemen her kitap ya da makalede artık gelenek halini almış olan yazarın yazdıklarından alınan doğrudan iktibaslar bu çalışmada da tarz olarak belirlenmiştir. Bu tarz ile Cemil Meriç’e aşina olmayan okuyuculara, Meriç’in üslubunun lezzetini tattırmak amaçlanmıştır. </Özetçe>
<Anahtar>Sol, Sağ, Aydın, Entelektüel, Doğu, Batı, İdeoloji, Harf İnkılâbı, Türk Sosyolojisi, Marx </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Nurettin Topçu’nun Türk Sosyolojisindeki Yeri Üzerine </Başlık>
<Özetçe>Bu makalede, Türk düşünce dünyasının özgün isimlerinden Nurettin Topçu’nun sosyolojik bakışı ve Türk sosyolojisindeki konumu değerlendirilmeye çalışılmaktadır. Topçu’nun sosyolojik yaklaşımlarına ilişkin kimi tespit ve gözlemlerde bulunan makale, onun Türk sosyolojisinde atlanmaması gereken bir isim olduğunu dile getirmektedir. Topçu, felsefe eğitimi almış olmasına karşın sosyoloji özelinde ve toplum sorunları çerçevesinde önemli bir literatür ortaya koymuştur. Sosyolojik bir bakış açısına sahip oluşu, sosyoloji üzerine düşünmüş olması onun Türk sosyolojisi içinde değerlendirilmesini gerekli kılmaktadır. </Özetçe>
<Anahtar>Nurettin Topçu, Sosyoloji, Hareket Dergisi, İsyan Ahlakı, Pozitivizm </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Mübeccel Kıray’dan Bize Kalan </Başlık>
<Özetçe>Mübeccel Belik Kıray, 1960 sonrasının Türk sosyolojisinde, ‘nicel sosyoloji’ geleneği içerisinde yer alan ve bu anlamda Türkiye’nin toplumsal gerçekliğini kavramaya çalışan en önemli simalardan birisidir. Kıray, Türkiye’nin II. Dünya Savaşı’ndan sonra dönüşen toplum yapısını ve bu dönüşüm süreci ile birlikte gündeme gelen sorunları irdelemiştir. Değişim sürecinin yönünü temel hareket noktası olarak değerlendiren ve bu bağlamda en genelde toplumsal değişme konusu üzerine eğilen Kıray, dönemin Türk sosyolojisinin diğer önemli figürleri gibi, toplum olarak çağdaşlaşma yönündeki bir toplumsal değişme sürecinin içerisinde bulunduğumuz kabulünden hareket etmiş ve bu bağlamda sosyolojik ilgi alanlarını belirlemiştir. Kıray bu sorunsallar etrafında daha ziyade kırsal kalkınma konusu ile ilgilenmiş ve bu konu etrafında bir çok saha araştırmasını Türk sosyolojisine kazandırmıştır. </Özetçe>
<Anahtar>Behice Boran, Toplumsal Yapı, Ereğli, Modernleşme, Kalkınma, Gelişme, Toplumsal Değişme </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Baykan Sezer Kaynakçası </Başlık>
<Özetçe>Baykan Sezer elbette kendi başına, kendisi ile değerlendirilecek önemde bir hocadır. Ancak onun çalışma biçimi ve anlayışı kendisi ile sınırlı değildir. Bu nedenle Baykan Sezer bibliyografyası sadece kendi çalışmaları çerçevesinde ele alınamaz. Bunlar uyandırdığı etkilerle birlikte değerlendirilmelidir. Vereceğimiz kronolojik Baykan Sezer listesi bu zenginliği bütünüyle yansıtmamaktadır. Verdiği dersler ve yönettiği tezleri veya dolaylı olarak katkıda bulunduğu tezleri ayrı bir çalışmada ele almak bir zorunluluktur. Baykan Sezer’in kaynakçası daha ilk bakışta onun ilgilendiği konuların çeşitliliğini göstermektedir. Baykan Sezer, ele aldığı konularla Türk sosyolojisinin temel tartışmalarını gündeme getirmiştir. Başlıca sosyoloji kuramlarının dışında, Batı toplum tarihi, Osmanlı-Türk toplum tarihi, Türk toplum düşüncesi, iktisadi ve coğrafi konular, evrensel dinlere ait kutsal metinler, Türk ve dünya edebiyatı/sineması vb. hakkında kuşatıcı değerlendirme ve açıklamalarda bulunabilecek özümsenmiş bir birikime sahipti. Biz bu yazıda, çalışma ve yayınları ile ilişkili bir-iki hatırlatma çerçevesinde Baykan Sezer’in çalışmalarının kronolojik bir listesini vermeyi amaçladık. </Özetçe>
<Anahtar>Baykan Sezer, Türk Sosyolojisi, Doğu, Batı, Kemal Tahir </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye'de Sosyolojinin Eleştirel Kapasitesi: Şerif Mardin Üzerine </Başlık>
<Özetçe>Bu yazıda Türkiye sosyoloji tarihinin öncü isimlerinden Şerif Mardin’in çalışmaları kavramsal ve teorik temelleri ile değerlendirilmeye çalışılmıştır. Mardin’in düşüncesinin kaynakları ve bağlamı içindeki geliştiği tarihsel süreçlerle ilişkilendirilerek tespit edilmeye çalışılmıştır. Yönteminin epistemolojik temelleri kavramsal tercihleri ve teorik öncülleri ile birlikte değerlendirilmiştir. Türkiye sosyoloji alanı içindeki konumunu farklılaştıran özellikleri ve eserlerindeki normatif temeller ele alınmıştır. Böylece Türkiye’deki sosyoloji çalışmaları içinde yorumlayıcı eleştirel kapasitenin öncü ismi olarak Mardin’in ürettiği düşünce mirasını anlamak için giriş temaları geliştirilmeye çalışılmıştır.
</Özetçe>
<Anahtar>Şerif Mardin, Sosyolojinin Eleştirel Kapasitesi, Türkiye Sosyal Bilimler Alanı, Anlamacı Sosyoloji </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Kadir Cangızbay ve Türkiye’de Gurvitch Sosyolojisi </Başlık>
<Özetçe>Bu yazıda, Kadir Cangızbay’ın Türkiye sosyoloji alanındaki özgün konumunu tespit etmek amacıyla, Cangızbay’ın teorik yörüngesini oluşturan Georges Gurvitch sosyolojisinin genel hatlarına, Gurvitch’den mülhem diyalektik bir sosyoloji anlayışının muhtelif boyutlarına ve onun formüle ettiği sosyolojik praksis’e odaklanacağız. Ardından da Cangızbay’ın Türk politik hayatına dair sosyolojik tipleştirmelerine ve son olarak Cangızbay’ın entelektüel duruşunun (günümüzde ve bundan sonrası için) Türkiye’deki mevcut sosyoloji alanında ne tür anlamlar taşıyabileceğine odaklanacağız. </Özetçe>
<Anahtar>
Kadir Cangızbay, Georges Gurvitch, Gaston Bachelard, Claude Henri de Saint-Simon, Sosyoloji </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye'de Yeni Kent Sosyolojisi: Murat Güvenç'i Okumak </Başlık>
<Özetçe>1980 sonrasında sosyal bilimlerde ilişkisel ontoloji ve eleştirel realizm bağlamında gelişen tartışmalar pek çok bilim alanında ilerletici sonuçlar doğurdu. Kent sosyolojisi bağlamında sosyal tabakalaşma, göç, değişim, sınıf analizleri alanında yeni araştırma programlarının gelişmesi özellikle çarpıcıdır. Murat Güvenç’in çalışmaları, yerel olumsallıklar çerçevesinde ileri kavramsal ve ampirik modellerin/temsillerin inşası bağlamında değerlendirilmelidir. Bu yazıda Güvenç’in teorik ve yöntemsel yönelimi, çalışmaları ilişkisel ontoloji/epistemoloji bağlamında ele alınmakta ve kısaca tanıtılmaktadır. </Özetçe>
<Anahtar>Murat Güvenç, eleştirel realizm, yeni kent sosyolojisi, ilişkisel yöntemler, sosyal dönüşüm modelleri </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye'deki Sosyoloji Dernekleri: Süreksizliklerin Ardındaki Süreklilik </Başlık>
<Özetçe>Türklerin sosyolojisi ile tanışması 19. yüzyılda gerçekleşti. Türkleri Asya ve Avrupa arasında bir köprü olarak gören Auguste Comte’un Türklere biçtiği değer büyüktü. O zamandan bu yana sosyolojinin varlığı kimi zaman fikir odaklı, kimi zaman ise veri veya politika odaklı olmuştur. Bu gelişimde hem Le Play, hem de Durkheim etkin rol oynadı. 1930’larda Nazi dönemi baskılarından kaçarak ülkemize sığınan Alman akademisyenler önem kazanırken, 1950’den itibaren Amerikan sosyolojisiyle dirsek teması artmıştır. Türkiye’de sosyolojinin kat ettiği yol kesintili olmuştur. Ardı ardına kurulan altı dernekle beraber sosyolojinin gelişimi sadece sosyologları değil, daha geniş toplumu ilgilendiren politik süreçle yakından ilintilidir. 1990’da kurulan son dernek bu yazının konusunu oluşturmaktadır. </Özetçe>
<Anahtar>Sosyolojinin Tarihi, Sosyoloji Dernekleri, Sosyoloji Bölümleri, Türkiye’de Sosyoloji </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Toplumbilimin Türkiye Serüveninde Sosyoloji Kongreleri </Başlık>
<Özetçe>Bu çalışmanın amacı Türk sosyoloji tarihinin yüzyıllık tarihsel ve düşünsel gövdesi içinde düzenlenmiş ulusal ve uluslararası ölçekli sosyoloji kongrelerinin temel betimleyici çizgilerini bir dizi içinde belirginleştirmek, söz konusu aktiviteleri sosyolojinin Türkiye’deki tarihsel gelişim çizgisi paralelinde yorumlamak, kongre kompozisyonuna ilişkin üniversite, bölüm ve bildiri kategorileri çerçevesinde genel değerlendirmeler yapmaktır. Çalışma Türkiye’de düzenlenmiş ulusal ve uluslararası sosyoloji kongreleri ile sınırlı bir çerçeveye sahiptir. Değerlendirmeler kongrelerde sunulan bildirilerin özetleri ve yayımlanmış metinleri üzerinden yapılmıştır. İstatistiksel analizlerde çok yazarlı çalışmalarda bildiri sayısı tek olarak değerlendirilmeye alınmış ve katılımcı sayısı korunmuştur. Bir kongrede birden fazla bildiri sunan akademisyen sayısı ise tek katılımcı olarak dikkate alınmıştır. </Özetçe>
<Anahtar>Sosyoloji, Türkiye’de Sosyoloji, Sosyoloji Kongresi, Sosyoloji Derneği, Hilmi Ziya Ülken </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İçtimaiyat'tan Sosyoloji'ye: İÜEF Sosyoloji Bölümü'nün Tarihine ve Sosyoloji Derslerine Dair </Başlık>
<Özetçe>
Bu çalışmanın amacı, yaygın olarak “İstanbul Sosyoloji” olarak anılan İstanbul Üniversitesi Sosyoloji Bölümü’nün tarihini ve Sosyoloji Dergisi isimli süreli yayınını ana hatlarıyla tanıtmaktır. İstanbul Sosyoloji’nin ve Sosyoloji Dergisi’nin kısa bir tarihi, İstanbul Sosyoloji’nin kuruluşundan günümüze kadrosunda yer alan isimler aracılığıyla anlatılmaya çalışılmıştır. İstanbul Sosyoloji’de oluşan ana akımlar ve gelenekler hakkında genel bir fikir vermek için bu isimlerin biyografileri ve temel eserleri yanında bölümde son dönem yapılan çalışmalar da ele alınmıştır. </Özetçe>
<Anahtar>İstanbul Sosyoloji, Sosyoloji Dergisi, Türk Sosyolojisi, Ziya Gökalp, Hilmi Ziya Ülken, Baykan Sezer </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Osmanlı İmparatorluğu’nda Modernleşme ve Eğitim </Başlık>
<Özetçe>
Osmanlı modernleşme süreci ve bu süreç içerisinde oluşan birikimin Cumhuriyet’e devrettiği mirası eğitim tarihini merkeze alarak irdeleyen bu çalışma ağırlıklı olarak; Tanzimat, II. Abdulhamit, II. Meşrutiyet ve Cumhuriyet dönemlerinde açılan modern okullarda okutulan ders kitaplarından hareketle söz konusu dönemlerde inşa edilmeye çalışılan “kimlik”i çeşitli boyutları ile ve karşılaştırmalı olarak ortaya koymaktadır. Çalışmanın yoğunlaştığı diğer hususlar ise sırasıyla; Osmanlılık, İslâm-Türk sentezi, Türk-İslâm sentezi, Ulusçuluğun hakim olduğu bu alt dönemlerde okullaşma/modernleşme bağlamında, sayısal verilerden hareketle, yaşanan gelişmelerdir.
</Özetçe>
<Anahtar>Osmanlılık, Türk-İslâm Sentezi, İslâm-Türk Sentezi, Türkçülük, Modern Eğitim Kurumları, Modern Osmanlı Eğitim Kurumları </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Osmanlılarda İlköğretimin Tarihi
</Başlık>
<Özetçe>Osmanlılarda medreselerinin bir önceki basamağını oluşturan sıbyan mektepleri örgün bir yapı içinde Cumhuriyet devrine kadar yaşamış kurumlardır. Osmanlı coğrafyasında kurulan medreselerin en az birkaç katı kadar inşa edilen mekteplerin en yoğun olduğu bölge Anadolu idi. Bu mektepleri konu alan akademik araştırmalar son dönemlerde artmaya başlamıştır. Yöresel çalışmalar biçiminde ele alınması gereken mektepler konusunda daha sağlıklı bilgilere ulaşabilmek için arşiv, vakfiyeler ve mahkeme sicillerinin mutlaka tetkik edilmesi gerekmektedir. Başbakanlık Osmanlı Arşivi’ndeki muhtelif belgeler ile Vakıflar Genel Müdürlüğü’ndeki vakfiyeler ve muhtelif şehir mahkeme sicillerinin artık kolayca ulaşılabilir olması, medrese konusunda olduğu gibi sıbyan mektepleri konusundaki araştırmaların da giderek artmasına zemin hazırlamıştır. Osmanlı sıbyan mekteplerinin tarihine ve işleyişine dair son zamanlarda az sayıda da olsa lisansüstü tezlerin hazırlanması bu konuda belirsiz ve eksik olan bilgilerimizi giderek netleştirmemize imkân tanımaktadır. Çalışmamızın sonunda yer alan bibliyografyada da görüleceği üzere, sıbyan mekteplerini doğrudan konu edinen araştırmaların sayısı oldukça azdır. Yapılmış olan çalışmaların içerikleri bir bütün olarak incelendiğinde ise; Osmanlı sıbyan mekteplerinin genel tarihi, sistemin işleyişi, katalog tasnifleri, mimari yapısı vs. konulardaki bilgilerimizin halen yetersiz olduğu söylenebilir. Bununla birlikte her geçen gün, yurtiçi ve yurtdışında mektepleri değişik yönleriyle ele alacak araştırma ve incelemelerin yapılacağına dair ümidimiz giderek kuvvetlenmektedir. </Özetçe>
<Anahtar>Osmanlılar, İlk Öğretim, Sıbyan Mektepleri, Bilimsel Araştırmalar, Bibliyografya </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Tekke Eğitimi ve Literatürü </Başlık>
<Özetçe>İslam toplumunda insan eğitimine hizmet veren temel kurumlardan biri olan tekkeler ilk yüzyıllardan beri varolagelmiştir. İnsanın mistik, etik ve estetik boyutuna hitap eden tekkeler fikrî, hissî hayatın da gelişmesine doğrudan tesir etmiştir. Tekkelerde gönül eğitimini gerçekleştiren gönül adamları İslam kültürünün oluşumunda emeği olan insanların başında yer almışlardır. Zamanla organize olan tarikatlarla birlikte tesir ve yaygınlığı artan tekkeler bölgenin ihtiyaçlarına göre farklı alanlarda da hizmet vermişlerdir. Temel görevi müminlerin ahlak eğitimi olan bu kurumlar ve temsilcilerinin buldukları eğitim unsurları bugün de konu ile ilgilenenlerin dikkatini çekmektedir. </Özetçe>
<Anahtar>Tasavvuf, Tarikat, Tekke, Derviş </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Medrese ve Tekke Dışındaki Eğitim Müesseseleri Tarihi Literatürü </Başlık>
<Özetçe>Bu çalışma Osmanlı Devleti’nde medrese ve tekkeler dışında eğitim kurumları hakkında bir literatür değerlendirmesidir. Bahsedilen kurumlar dışında kalan saray eğitimi, kütüphaneler, darüşşifalar, teknik ve meslekî kurumlardaki eğitim literatürü ile sınırlandırılan çalışma, bu alanlarda yapılan belli başlı çalışmaları ihtiva etmektedir. Konular üzerine yapılmış monografiler ve kapsamlı çalışmalar değerlendirilmeye tabi tutulurken diğer çalışmalar sadece liste halinde verilmiştir. Çalışmada öncelikle saraydaki eğitim ele alınmış ve Enderûn Mektebi ile cariyelerin eğitimi üzerine kaleme alınan literatür incelenmiştir. Daha sonra kütüphaneler ve eğitim ile ilgili literatür ele alınmıştır. Üç değişik alanda gerçekleştirilen Osmanlı tıp eğitimi literatürü, darüşşifalar ve tıp medresesi ile özel tıp eğitimi literatürü üzerine yoğunlaşmıştır. Teknik eğitim ve mesleki eğitim literatürü bu çalışmanın son iki konusunu teşkil etmektedir.
</Özetçe>
<Anahtar>Saray Eğitimi, Enderûn, Kütüphane, Darüşşifa, Teknik Eğitim, Meslekî Eğitim, Tıp Medresesi, Mühendishane, Mehterhane, Islahhane </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Osmanlı İmparatorluğunda Gayrimüslimlerin Eğitimi Üzerine </Başlık>
<Özetçe>Bu makalede anahatlarıyla Osmanlı devletinde gayrimüslimlerin eğitim-öğretim faaliyetleri üzerinde durulmaktadır. Bu alanda yazılmış eserlerin eleştirel bir değerlendirmesi yapılmaktadır. Özellikle klasik dönemle modern dönem arasında bir ayrım yapmak gerekir. Diğer taraftan Osmanlı vatandaşı gayrimüslimlerin gerek yurt içinde gerekse yurtdışında bu konudaki faaliyetlerinin açıklığa kavuşturulması gerekmektedir. Bu konuda yeterli bir araştırma yapılabilmesi için bazı temel unsurlara dikkat edilmesi gerekmektedir. Bunların başında da gayrimüslimlerin kaynaklarını kullanabilecek ölçüde onların dillerini bilme şartı gelmektedir. Ayrıca konuya ilişkin bilim adamlarının yaklaşımlarının da gözden geçirilmesi gerekmektedir. </Özetçe>
<Anahtar>Osmanlı İmparatorluğu, Eğitim, Okul, Gayrimüslim, Azınlık, Rum, Ermeni, Yahudi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye'deki Yabancı Okullar Üzerine Yapılan Çalışmalar </Başlık>
<Özetçe>Yabancı okullar meselesi, Türk eğitim tarihinde yer alan en önemli konulardan birisidir. Dolayısıyla bu konunun değişik yönlerden incelenmesiyle, eğitim tarihimize özel bir katkı sağlandığı söylenebilir. Günümüze kadar ulaşan ve bugün de milli eğitim bünyesinde varlığını sürdüren bu okulların tarihçelerinin, amaçlarının ve hukuki dayanaklarının araştırılması, eğitim tarihimizdeki köklü dönüşümleri daha iyi anlamamıza yardımcı olduğu gibi, sözkonusu okulların bundan sonraki durumlarını kestirmemiz açısından da yarar sağlayacaktır. Bu makalede yabancı ve azınlık kavramları, azınlık okulları ve yabancı okullarla ilgili kısaca bilgi verildikten sonra bu sahada Türkiye’de 1980 öncesinde yapılmış araştırmalar tarihi bir düzlemde incelenmiştir. Son olarak yabancı okullarla ilgili bütün kitaplar, makaleler, tezler, ansiklopedi maddeleri ve bildiriler listelenmiş ve tasnif edilmiştir. Ayrıca bu kısma bazı eserler hakkındaki değerlendirmeler de ilave edilmiştir.
</Özetçe>
<Anahtar>Yabancı Okullar, Millet Sistemi, Misyonerlik, Eğitim, Yabancıların Okul Açma Hakları </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>II. Abdülhamid Dönemi Eğitimi ve İdeolojisi Üzerine Tartışmalar </Başlık>
<Özetçe>Modern Türkiye’nin kurulmasında son dönem Osmanlı modernleşme hareketlerinin önemli bir rolü olduğu bilinmektedir. Bu hareketler içinde II. Abdülhamid dönemi eğitim gelişmelerinin ayrı bir yeri vardır. Bu dönemde eğitim alanında nitelik ve nicelik olarak büyük bir değişim yaşanmıştır. Böylece devletin ve toplumun kaderinde yeni bir sayfa açılmıştır. Cumhuriyet’i kuran aydın, bürokrat ve asker kadroları II. Abdülhamid döneminde açılan yeni okullardan yetişmişlerdir. Bu okullara ve eğitim reformlarına yönelik geçmişten bugüne farklı bakış açılarından araştırmalar yapılmıştır. Özellikle son 20-30 sene içinde yapılan yeni araştırmalar daha önce yapılan araştırma ve yorumlara yeni bir boyut kazandırmıştır. Bu araştırmada eskiden yapılan bazı araştırmalar ile yakın dönemde ve özellikle yurt dışında yapılan ve Türkçeye tercüme edilen araştırmaların bulguları karşılaştırmalı olarak incelenmiştir.
</Özetçe>
<Anahtar>Türk Eğitim Tarihi, Osmanlı Türk Modernleşmesi, Tanzimat, II. Abdülhamid Dönemi, Eğitim, İdeoloji, Kimlik, Milliyetçilik </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Eğitim Merkezli Etkileşim: Osmanlı ve Rusya Türkleri </Başlık>
<Özetçe>Bu araştırma XX. Yüzyıl başında Osmanlı Türkleri ile Kırım, İdil-Ural, Kafkasya ve Orta Asya’da yaşayan Rusya Türkleri arasındaki eğitim ilişkilerini ele almaktadır. Hâtıralar, seyahat notları ve özellikle de II. Meşrûtiyet dönemi Türk basınında çıkan yazılara dayanılarak, bu ilişkilerin mahiyeti konusunda ipuçları elde edilmeye çalışılmıştır. Makale öncelikle Osmanlı aydınlarının Rusya Türklerinin eğitimi hakkındaki görüşlerini sorgulanmaktadır. Diğer taraftan Rusya’lı Türk aydınların Osmanlı eğitim sistemi hakkındaki eleştirileri ve çözüm önerileri de tespit edilmeye çalışılmıştır. Meşrutiyet dönemi basınında çok önemli yer tutan bu görüş ve eleştirilerin somut olarak ne derece etkili olduğunu tespit etmek güç olsa da, farklı ve zengin bir deneyim sundukları açıkça görülmektedir. </Özetçe>
<Anahtar>Türkî aydınlar, Avrasya Araştırmaları, eğitim ilişkileri, Ceditçilik, Osmanlı tesirleri </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Cumhuriyet Dönemi Eğitim Tarihi </Başlık>
<Özetçe>Türk eğitim tarihi, çok zengin araştırma alanlarına sahiptir. Tarihte eğitim birçok faaliyet içine yayıldığı için “eğitim tarihi”nin sınırlarını çizmek her zaman tartışmalıdır. Dolayısıyla eğitimbilimciler, tarihçiler, iktisatçılar, ilahiyatçılar, edebiyatçılar vs. konuyu değişik açılardan ele alarak incelemektedirler. Bu da eğitim tarihi alanındaki çalışmaların kapsamını biraz daha genişletmektedir. Bu çerçevede, söz konusu genişliğin boyutlarını ortaya koymayı amaç edinen bu makalede, eğitim tarihi literatürünün belirli bir yoğunluğa ulaşmış olan çalışma alanları ve yine aynı şekilde farklı disiplenlere mensup araştırmacılar tarafından oluşturulan eğitim tarihi literatürünün mahiyeti ve muhtevası hakkında bilgi verilmekte ve nihayetinde eğitim tarihi çalışmalarının istikameti hakkında değerlendirmelerde bulunulmaktadır. </Özetçe>
<Anahtar>Eğitim Tarihi, Medrese, Mektep, Darülfünun, Darülmuallimin </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Üniversite ve Özerklik: Tek Parti Döneminde Yüksek Öğretim (1923-1946) </Başlık>
<Özetçe>Türkiye’de Avrupa modelinde yükseköğretim kurumları ilk önce meslekî eğitim müesseseleri olarak kurulmuş ve Tanzimat döneminde “üniversite” yani Darülfünun tesis edilerek yükseköğretimde yeni bir dönem başlamıştır. 1863, 1873 ve 1874 yıllarında yapılan üç başarısız denemeden sonra 1900 senesinde daimî bir müessese olarak faaliyet göstermeye başlayan “üniversite”, 1933 üniversite reformuna kadar Darülfünun olarak adlandırılmıştır 1924 yılında üniversite işlerini ele alan Cumhuriyet yönetimi, Darülfünun’un ilmî ve idarî özerkliğini kanunlaştırdığı gibi, bu doğrultuda bir talimatname hazırlayarak 1933’e kadar yürürlükte olan 1919 düzenlemesi ile aynı prensipleri içeren özerk bir yönetim sistemi kurmuştur. Darülfun’un bu özerk yapısı diğer yüksek öğretim kurumlarını da etkilemiş ve 1928’de Yüksek Mühendis Mektebi’ne özerklik verildiği gibi, 1933’de kurulan Yüksek Ziraat Enstitüsü de Darülfünun yönetimi esas alınarak özerk bir üniversite niteliğinde tesis edilmiştir. Cumhuriyetin ilk yıllarında (1923-1946) yüksek öğretim tarihi konusunda yukarıda özetlediğimiz bilgiler verildikten sonra yine bu alanda yapılmış çalışmalar büyük oranda son kısımdaki bibliyografya listesine eklenmiştir. Şüphesiz burada zikredilenlerden farklı yayınlar da vardır. Bütün yayınların eksiksiz derlendiği iddiasını taşımayan bu çalışmanın amacı, Cumhuriyet Türkiyesi’nde Yüksek Öğretimin tarihine dair bir literatür değerlendirmesi sunmaktadır. </Özetçe>
<Anahtar>
Darülfünun, Üniversite Reformu, Milli Eğitim, Cumhuriyet, Özerklik</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Halk Eğitiminin Başarısı ve Başarısızlığı
</Başlık>
<Özetçe>Devrimin toplumsallaşması sürecinde yeni cumhuriyetin önemli bir aracı olan eğitim halk eğitimi tarafı güçlenerek devam edecek, daha önce başarısız olunan köylü eğitimi ise giderek daha fazla önem kazanacaktı. Bu tarihî eksende ortaya çıkan konular başarı ve başarısızlık ekseninde hâlâ tartışılıyor ve kuvvetli kanılarla analitik düşünce eksikliği atbaşı gidiyor. Bu çalışma, hakkında pek az çalışma bulunan Millet Mektepleri, biraz daha fazla çalışılmış ve tek parti dönemiyle özdeşleştirilmiş olsa da bu dönemin değerlendirilmesi konusundaki literatür eksikliğini paylaşan Halkevleri ve anılarla sık sık ifade edilmiş olmasına karşın topluca değerlendirilmesi ertelenmiş Köy Enstitüleri ile ilgili literatürü değerlendirirken sınıfsal gerilimin o dönem için en belirleyici eksenlerinden birini oluşturan kent ve köy ayrılıkları, kadın-erkek ilişkileri ve kadınların halk eğitimi ve halk eğitimi literatürü içindeki yerinin değerlendirilmesi için küçük bir başlangıç niteliği taşıyor. Bu minvalde, zaten sadece erkeklerle ilişkileri üzerinden değerlendirilen ve neredeyse sadece “önemli” veya konunun merkezi sayılan erkeklerle ilişkileri olduğunda kadından sayılan kadınların yokluğunun halk eğitimi alanında iyice hissedilmesi sorununa değinerek, Kız enstitülü ve Köy enstitülü kadınlar üzerinden bu eksikliğin nasıl giderilebileceğini tartışıyor. </Özetçe>
<Anahtar>Millet Mektepleri, Halkevleri, Köy Enstitüleri, Kent-Köy Gerilimi, Kadınların Eğitimi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Türkiye’de Din Eğitimi Tarihi Literatürü</Başlık>
<Özetçe>Bu makale “Giriş”ten sonra iki kısımdan oluşmaktadır. Birinci kısımda Cumhuriyet dönemi boyunca gerçekleştirilen örgün ve yaygın din eğitimi tarihi anlatılmaktadır. Önce yüksek din eğitimi ve öğretimi kurumları olarak İlâhiyat Fakültelerinin kuruluş ve gelişimleri hakkında bilgiler verilmektedir. Sonra, İmam-Hatip Liselerinin gelişim serüveni anlatılmaktadır. Arkasından, ‘Din Kültürü ve Ahlâk Bilgisi’ derslerinin geçirdiği safhalardan söz edilmektedir. Son olarak da, Kur‘an eğitim ve öğretimi konusundaki gelişmelerden bahsedilmektedir. İkinci kısımda ise İlâhiyat Fakültelerinde görevli din eğitimcilerinin örgün ve yaygın din eğitimi alanında kaleme aldıkları eserlerden öne çıkanlar tanıtılmakta ve her birinin yayınlanmış eserlerinin listesi sunulmaktadır. </Özetçe>
<Anahtar>Din, İslâm, Din Eğitimi, İmam-Hatip Lisesi, İlâhiyat Fakültesi, Din Kültürü ve Ahlâk Bilgisi, Kur‘an Kursu </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye’de Tarih Eğitiminin Tarihi
</Başlık>
<Özetçe>Bu çalışmanın amacı, ilgili literatürün ışığı altında Türkiye’de tarih eğitimi alanında yapılan çalışmaları ortaya koymaktır. Ülkemizde, tarih öğretimi alanındaki literatür incelendiği zaman, bu alanla ilgili çalışmaların büyük çoğunluğunun yeni olduğu görülür. Çok uzun bir süre, bu alanda daha ziyade teorik ve çeviri birkaç çalışmanın dışında çalışmanın olmadığı anlaşılmaktadır. 1990’larda bu alanda sayıları artan teorik çalışmalara, bizzat eğitim kurumlarında yapılan saha çalışmaları eklenmiş ve ülkemizde tarih eğitimine hak edilen değer verilmeye başlanmıştır. Bugün ülkemizdeki bazı üniversitelerde tarih eğitimiyle ilgili olarak çok değerli çalışmalar yapılmaktadır. Tarih eğitiminde yapılan saha çalışmalarının sayısının artmasına karşın, bu çalışmaların bir kısmında metodolojik olarak problemler olduğu görülmektedir. </Özetçe>
<Anahtar>Tarih Eğitimi, Türkiye’de Tarih Eğitimi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Türkiye’de Öğretmen Yetiştiren Kurumlar Tarihi Literatürü </Başlık>
<Özetçe>Türkiye’de öğretmen yetiştirme tarihi literatürü, Köy Enstitüleri üzerine yapılan yayınlar bir yana bırakılırsa, öğretmen yetiştirmenin üniversitelere devredilmesi ve böylece bu işin bilimsel bir çalışma alanı haline gelmesinden sonra gelişmeye başlamıştır. 1980’li yıllardan itibaren, dönemsel ve kurum temelli öğretmen yetiştirme tarihi araştırmalarının sayısı artmaya başlamış; bu gelişme son yıllarda yapılan çok sayıdaki lisansüstü tezle ivme kazanmıştır. Son yıllarda yapılan çalışmalarda farklı araştırma model ve yöntemleri kullanılmaktadır. Bu konudaki yeni gelişmelerden biri sözlü tarih yönteminin sıklıkla kullanılmaya başlanmasıdır. Ayrıca yeni araştırmalarda arşiv belgelerinin de aralarında bulunduğu birincil kaynakların etkili bir biçimde kullanıldığı görülmektedir. Ne var ki alana ilişkin bilimsel araştırmalarda, kaydedilen olumlu gelişmelere rağmen, yöntem ve üslup bakımından istenen seviyeye gelindiği söylenemez. Öte taraftan öğretmen yetiştirme tarihi üzerine yapılan araştırmaların, literatürde önemli bir ağırlığı olan Köy Enstitüleri bir yana bırakılsa dahi, sayı olarak ilgili kurumlar arasında dengeli bir dağılım gösterdiği söylenemez. Birkaç kurum üzerine çok farklı sayılarda da olsa yayın varken, kimi kurumlara dair kayda değer hiç bir bilimsel yayın bulunmamaktadır. Sonuç itibariyle, Türkiye öğretmen yetiştirme tarihi üzerine yapılan araştırmalar, son yıllardaki olumlu gelişmelere rağmen, hâlâ nicelik ve nitelik yönünden yetersizdir. Buna paralel olarak, ülkemizde öğretmen yetiştirme sistemimizin tarihî temelleri konusunda yaygın bir bilgisizlik, derin bir bilinçsizlik vardır. Alana dair kimi yanlış politika ve uygulamalara da zemin hazırlayan bu tarihî bellek ve bilinç yoksunluğunu ortadan kaldırmanın yolu, üniversitelerin bu alanda daha fazla araştırma/yayın yapmasından geçmektedir. </Özetçe>
<Anahtar>Öğretmen Yetiştirme, Öğretmen Yetiştiren Kurumlar, Türk eğitim Tarihi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Eğitim Enstitülerinden Eğitim Fakültelerine Türkiye’de Öğretmen Yetiştirmek </Başlık>
<Özetçe>Türkiye’de öğretmenlik mesleğinin gelişimine dair 1950’lerden sonraki gelişmeleri günümüze kadar getirmiş olduğumuz çalışmamızda öğretmen yetiştirilmesi konusunda programlar, tartışmalar, rakamsal veriler ele alınmıştır. Makalede eğitim kurumlarının tarihçeleri, idarî yapıları, öğretim kadrosu ve öğrencilerin durumları tarihsel süreçler çevresinde incelenmiştir. Öğretmenlik mesleğinin yükseköğretim seviyesine nasıl yükseltildiğini aşama aşama her bölümde aynı metot uygulanmak koşulu ile değerlendirilmiştir. </Özetçe>
<Anahtar>Eğitim Enstitüleri, Yüksek Öğretmen Okulu, Eğitim Fakülteleri, İlkokul Öğretmeni Yetiştirilmesi, Ortaokul Öğretmeni Yetiştirilmesi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Eğitim Tarihine İlişkin Süreli Yayınlar
</Başlık>
<Özetçe>Bu çalışma Cumhuriyet döneminde ülkemizde yayımlanan bazı eğitim dergilerinin tanıtılması amacıyla yapılmıştır. Bu tanıtım dergilerin hangi yıllarda, kaç sayısının yayımlandığı, yayımlayanlar ve belli başlı yazarları gibi hususları içermektedir. Çalışmada 1960 yılından sonra yayımlanan dergilere, bu dönemin dönem nispeten daha yakın olması ve dergilere ulaşmanın daha kolaydır gerekçeleriyle değinilmemiştir. Araştırmacılar belirtilen kapsamlarda on sekiz dergiyi incelemişlerdir.Bu dergiler, Bilgi, Eğitim Hareketleri, Emekli Öğretmen Dergisi, Fikirler, İmece, Malim Sesi, Okul ve Öğretmen, Okul ve Ulus, Öğretmen, Öğretmen Dergisi, Pedagoji, Tedrisat Mecmuası, Uyanış, Yeni Adam, Yeni Kültür, Yeni Okul, Yeni Öğretmen ve Yeni Türk Mecmuası’dır. Cumhuriyet döneminde ülkemizde yayımlanan on sekiz eğitim dergisinin belirtilen ölçütlerle tanıtıldığı çalışmamızın kendi sınırlılıkları içinde araştırmacılarımıza yararlı olmasını ümit ederiz. </Özetçe>
<Anahtar>Eğitim dergileri, cumhuriyet dönemi, Türk eğitimcileri, eğitim tarihi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Hatırlardaki Eğitim </Başlık>
<Özetçe>
Eğitim bilimleri birçok alt dalıyla birlikte bir bütün olarak insanın öğrenme sürecine dair bir bilgiyi ve bu bilgiden neşet eden uygulamaları üretir. Eğitimle ilgili gerek araştırmayı yapan öznenin kendi kişisel hâtıraları, gerekse başta yazılı belgeler olmak üzere çeşitli araç gereçlerle ulaştığı başkalarının hâtıraları bu üretim çarkı için son derece önemli veriler sunar. Bu veriler tek başına/kendinden ibaret bir kaynak olabildiği gibi başka bir kaynağın sunduğu veriyi kontrol etmeye ya da desteklemeye hizmet eden yardımcı kaynaklar olarak da kullanılabilir. Makalede; hatırlardaki eğitimin tespitinin bir kısım faydaları ele alınmış, ardından bunların elde edilebileceği türler olarak anılar ve okul tarihçelerine değinilmiş, 52 adet eğitim içerikli hâtıra metninin açıklamalı bibliyografyası verilmiştir. </Özetçe>
<Anahtar>Hâtıra, eğitim hâtıraları, okul tarihçesi, öğrenci yıllığı, açıklamalı bibliyografya </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Osmanlı Eğitim Tarihinin Arşiv ve Yazma Kaynakları </Başlık>
<Özetçe>Osmanlı eğitim-öğretiminin kaynakları, hiç kuşkusuz arşiv ve yazma kaynaklarıyla sınırlandırılamaz. Konuyla ilgili daha pek çok alt kaynak grubunu zikretmek mümkündür. Ancak eğitim-öğretim tarihi bağlamında yapılacak bir araştırmanın orijinal olması isteniyorsa ilk elden ve otantik kaynaklara ihtiyaç duyulması kaçınılmazdır. Öncelikle böyle bir araştırmayı orijinal ve bilimsel kılacak en önemli husus kullanılacak arşiv belgeleri olacaktır. Bunun için Başbakanlık Osmanlı Arşivi’nin yanı sıra Topkapı Sarayı Arşivi ve Vakıflar Genel Müdürlüğü Arşivi’ndeki belgelerin mutlaka değerlendirilmesi gerekmektedir. Ayrıca bunlara mahkeme/kadı/şer’iyye sicilleri ile tapu tahrir defterleri de ilâve edilmelidir. Bu alandaki araştırmalar için önem arzeden kaynaklar arasında İstanbul Müftülüğü’ndeki Meşihat ve Şer’î Siciller Arşivleri ile Süleymaniye Kütüphanesi ile Ali Emirî Kütüphanesi’nde bulunan Tarîk Defterleri, Vezâif Defteri, Menâsıb-ı İlmiyye Defteri ve Târih-i Silsile-i Ulemâ gibi risaleler/yazmalar da bulunmaktadır. Öte yandan salnâmeler ve özellikle maarif salnâmeleri, biyografi kaynakları ve vefeyâtnameler de eğitim-öğretim tarihinin bilgi kaynaklarını oluşturmaktadır. Bunlar dışında, özellikle eğitim-öğretim kurumlarının ıslahı ile ilgili zaman zaman çıkarılan nizamnameler ve talimatnameler de önemli başvuru kaynakları arasındadır. Osmanlıların son dönemlerinde yayınlanan gazete ve mecmualar da tamamlayıcı kaynaklar olarak değerlendirilmelidir. </Özetçe>
<Anahtar>Osmanlı, Eğitim-Öğretim Tarihi, Kaynaklar, Arşivler, Yazmalar </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Osmanlı Medrese Müfredatına Dair Çalışmalar: Nereden Nereye? </Başlık>
<Özetçe>İslam medeniyetinde, başta siyasî otorite olmak üzere pek çok değişkeni dikkate almakla birlikte, daha çok ilim kamuoyunun (ulema) belirlediği bir müfredat anlayışından söz edilebilir. Aslında İslam medeniyetinde medreselerdeki müfredat büyük oranda siyaset ile ilimin, ferman ile fetvanın uzlaşmasına dayanmaktadır. Bu çerçevede İslam medeniyetinin doğal bir devamı olan Osmanlı döneminde de medreselerin devlet tarafından ana hatları belirlenen, süreç içerisinde de gözden geçirilen, gevşek bir müfredatının bulunduğu söylenebilir. Bu özellikleri haiz Osmanlı müfredat programlarının tahlili, her şeyden önce bu konuda bilgi veren eski ve yeni çalışmaların birlikte ele alınmasını zorunlu kılar: Telif eserlerden şerhlere, haşiyelere; otobiyografilerden seyahatnamelere; icazetnamelerden vakfiyelere; müfredat üzerine kaleme alınmış kaynakların incelenmesi gerekir. Ancak tüm bu çalışmalarda dikkat edilmesi gereken en önemli nokta, klasik çerçevenin kendi döneminin bilgi anlayışı içerisinde kalınarak idrak edilmesidir. </Özetçe>
<Anahtar>Osmanlı medreseleri, medrese ders programları, müfredat </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Klasik Osmanlı Eğitim Sisteminin İki Büyük Temsilcisi: Fatih ve Süleymaniye Medreseleri </Başlık>
<Özetçe>Osmanlı Devleti’nin en temel eğitim kurumu hiç şüphesiz medreselerdi. Medreseler, ilmiye sınıfını yetiştiren, yönetim felsefesini, din/mezheb anlayışını ve fetih politikasını etkileyen, kentleşmede başat rol oynayan ve topluma kimlik kazandırma işlevi gören merkezlerdi. Osmanlı bünyesinde farklı dönemlerde kurulan irili ufaklı birçok medrese içerisinde Fatih Sultan Mehmed tarafından kurulan Fatih Medreseleri ve Kanuni Sultan Süleyman döneminde tesis edilen Süleymaniye Medreseleri önceki medrese sisteminden epeyce ileri bir eğitim seviyesini getirdiği gibi sonraki medrese eğitimini de hem eğitim personelinden beklenen şartlar ve müfredat programı, hem medrese teşkilatlanması ve hem de getirdiği birbirini tamamlayan unsurların etkileşimiyle ortaya çıkan yeni külliye anlayışı açısından büyük değişikliklere uğratmıştır. Bu çalışma, Fatih ve Süleymaniye medreseleriyle ilgili olarak şimdiye kadar yapılan araştırmaları yukarıda çizdiğimiz çerçeve ve daha ziyade eğitim ekseninde değerlendirmeyi ve okuyucuya tanıtmayı amaçlamaktadır. </Özetçe>
<Anahtar>Osmanlı, Fatih, Süleymaniye, Medrese, Eğitim </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Münif Paşa: İntişar-ı Ulûm u Maarife Adanmış Bir Ömür </Başlık>
<Özetçe>Bu çalışmada, Osmanlı topraklarında modern eğitim kurumlarının birer birer açılmaya başlandığı, eğitim sisteminde yeni düzenlemelerin yapıldığı Tanzimat sonrası dönemin nev-i şahsına münhasır şartlarında yaşamış, gerek sivil hayatı ve gerek bürokratik yaşamı dolayısıyla Türk eğitim tarihimizde ayrı bir yere sahip olan Münif Paşa’nın eğitim ile ilgili düşünceleri ve faaliyetleri değerlendirilmiştir. </Özetçe>
<Anahtar>Eğitim, Türk Eğitim Tarihi, İlm u Marifet, Münif Paşa, Cemiyet-i İlmiye-i Osmaniye, Ehemmiyet-i Terbiye-i Sıbyan </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Emrullah Efendi ve Tuba Ağacı Nazariyesi </Başlık>
<Özetçe>Maarif ıslahatına ilk mekteplerden mi, yoksa yüksek öğretimden mi başlanılması gerektiği tartışması Darülfünun’un ilk açıldığı dönemlerde başlayıp çalışmalarının hız kazandığı süreçlerde devam etmiştir. Bu çalışmada, II. Meşrutiyet döneminin hem en uzun süreli Maarif nazırı olması itibariyle hem de yaptığı işlerin ehemmiyeti açısından eğitim tarihinde önemli bir yeri olan Emrullah Efendi’nin hayatı, Maarif Nazırlığı dönemindeki eğitim faaliyetleri genel hatları ile belirtildikten sonra Emrullah Efendi’nin vefatından sonra Ziya Gökalp’in tekrar ele alması ile canlılık kazanan Tuba Ağacı nazariyesi hakkında bir değerlendirme yapılmaktadır. </Özetçe>
<Anahtar>
Emrullah Efendi, Tuba Ağacı Nazariyesi, Maarif Islahatı, Darülfünun, Ziya Gökalp </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Hasan Âli Yücel: İcraatları ve Eserleriyle Bir Eğitim Bakanının Portresi</Başlık>
<Özetçe>

Bu yazıda, Türkiye Cumhuriyeti’nin en tanınmış Milli Eğitim bakanlarından, tek parti döneminin son Milli Eğitim bakanı Hasan Âli Yücel’in, bakanlığı döneminde gerçekleştirmiş olduğu icraatlar ve edebiyattan psikolojiye, eğitim sistemimizin meselelerini ele alan eserlerinden günlük gazete yazılarına birçok farklı alanda kaleme almış olduğu eserler onun yaşam hikâyesi eşliğinde değerlendirilmektedir. </Özetçe>
<Anahtar>Milli Eğitim, Klasik Eserler, Neşir, Tercüme, Köy Enstitüleri, Konservatuar </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Osman Nuri Ergin: Eğitim Tarihimizin Kırkanbar Müellifi </Başlık>
<Özetçe>
Belediye, şehir, idare, hukuk, imar ve eğitim tarihi sahalarının ve İstanbul’un büyük araştırmacısı Osman Nuri Ergin (1882/1883-1961), XIX. yüzyılın son çeyreğinde Malatya’da dünyaya geldi. Söz konusu sahaların önde gelen otoritelerinden biri olan Ergin değerini hâlâ koruyan eserleri, üslubu, iç dünyası ve siyasî tavrı ile dikkat çekmektedir. Ergin’in eğitim tarihi çalışmalarını tanıtmağı amaçlayan bu yazıda kısa hayat hikâyesi anlatılmış, eğitim tarihine yönelmesine değinilmiş, ardından bu sahadaki en önemli eseri olan Türkiye Maarif Tarihi, kaynaklar açısından ayrıntılı bir şekilde incelenmiştir. Türkiye Maarif Tarihi’nin kaynakları şu başlıklar altında ele alınmıştır: Yazma ve matbu kitaplar, Ergin’in yazı aldığı veya sözlü bilgiler derlediği kişiler, yazılarını veya konuşmalarını aynen veya kısmen aktardığı kişiler, hatırat tefrikaları ve süreli yayınlar. </Özetçe>
<Anahtar>Osman Nuri Ergin, Mektep-Medrese, Cumhuriyet, Türkiye Maarif Tarihi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>
Maarif Tarihimize Dair Eser Veren Kütüphanecinin Hayat Hikâyesi </Başlık>
<Özetçe>Bu çalışmada esas itibariyle Türk kütüphaneciliğinin gelişiminde önemli roller oynamakla beraber bilhassa ilk öğretim tarihi açısından elimizdeki yegane ve en değerli eserlerden birisinin müellifi olan Aziz Berker’in (1899-1968) ilmî ve meslekî hayatı ele alınmakta ve Türkiye’de İlk Öğretim isimli eseri diğer çalışmaları ile beraber değerlendirilmektedir. </Özetçe>
<Anahtar>Aziz Berker, Türkiye’de İlköğretim, Eğitim Tarihi</Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İsmayıl Hakkı Baltacıoğlu: Bir Ömür Pedagoji </Başlık>
<Özetçe>Bu çalışmanın amacı, İsmayıl Hakkı Baltacıoğlu’nun Türk eğitim tarihindeki önemini vurgulamaktır. Bu amaçla çalışmanın ilk bölümünde Baltacıoğlu’nun hayatındaki önemli dönüm noktaları incelenmiş ve eğitim ile ilgili olanlara çalışmada yer verilmiştir. Çalışmanın ikinci bölümünde ise Baltacıoğlu’nun eğitim görüşlerini ortaya koymak için temel eğitim görüşlerini yansıtan Talim ve Terbiyede İnkılâp, İçtimaî Mektep ve Pedagojide İhtilâl kitapları incelenmiştir. Ayrıca Baltacıoğlu’nun eğitim görüşünü ele alan araştırmalara ve yorumlara da yer verilmiştir. Bu çalışma Baltacıoğlu’nun hem öğretmen hem de eğitim bilimci kişiliği üzerinde durmuştur. Baltacıoğlu Türkiye’de ve dünyada eğitim anlayışında, eğitimin amacında ve öğretim yöntemlerinde reformun gerekli olduğuna inanmıştır. Fikirlerini eserlerinde yaymak için devamlı üretmiş, bu fikirlerini eğitim kurumlarında uygulamaya da çalışmıştır. </Özetçe>
<Anahtar>İ. H. Baltacıoğlu, İçtimaî Mektep, Eğitim İlkeleri, Şahsiyet Pedagojisi, Üretim Pedagojisi </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Maârif-i Umûmiyye Nezâreti Tarihçe-i Teşkîlât ve İcraatı Üzerine Bir Değerlendirme </Başlık>
<Özetçe>
Dönemin milli eğitim bakanı Ahmet Şükrü Bey’in teşvikleri ve gösterdiği kolaylıklarla kaleme alınan eser, Maârif-i Umumiyye Nezareti’nin 1824-1892 yıllarına ait tarihçe, teşkilat ve faaliyetlerini içermektedir. Eser aynı zamanda Bektaşi Şeyhi olan Mahmud Cevad tarafından kaleme alınmıştır. Müellif, Maarifin çeşitli kademelerinde görevliyken muhatap olduğu vak’aları orijinal kaynaklar kullanarak kronolojik bir sıra içersinde maarif nazırlarının görev sürelerine göre tanzim etmiştir. Bu eserin en önemli özelliği Türk eğitim tarihçileri için bir başvuru kaynağı olması ve ilk defa maarif nezareti hakkında derli toplu bilgiler içermesidir. Biz bu makalemizde “Maârif-i Umûmiyye Nezâreti Tarihçe-i Teşkilat ve İcraatı” isimli eseri tanıtacak; eserin nasıl kaleme alındığı ve neleri içerdiği üzerinde kısa bir değerlendirmede bulunacağız. Son olarak kitabın Türk eğitim tarihi içersindeki yeri-önemi belirtilmeye çalışılacaktır. </Özetçe>
<Anahtar>Mahmud Cevad, Maârif Nezâreti, Eğitim Tarihi, Osmanlı, Meşrutiyet </Anahtar>
<Kaynak>Türkiye Literatür Dergisi Sosyoloji Tarihi Sayısı</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Kentsel Dönüşüm ve Sosyal Dışlanma: Narlıdere Kentsel Yenileme Projesinin Sosyal Dışlanma Ekseninde İncelenmesi</Başlık>
<Özetçe>Bu çalışma, Türkiye'nin en büyük kentlerinden biri olan İzmir'in, son zamanlarda konut alanı özelliğiyle öne çıkan ve hızla değerlenen Narlıdere ilçesinde yer alan İkinci İnönü Ma- hallesine odaklanmaktadır. İkinci İnönü Mahallesi değişmekte olan bir gecekondu mahallesi olup, 1990'ların ortalarından itibaren Narlıdere Kentsel Yenileme Projesi (NARKENT Projesi) adıyla bir kentsel yenileme süreci yaşamıştır. Bu sürecin sonunda 342 gecekondulu aile, kendileri için yapılmış NARKENT bloklarına taşınmıştır. Bu çalışma, söz konusu kentsel yenileme sürecini ve kentsel yenileme/dönüşüm projeleri ile sosyal dışlanma olgusu arasındaki ilişkiyi anlamayı amaçlamıştır.

Konunun ele alınışında ana çerçevenin belirlenmesini sağlayan kavramlar kentsel dönüşüm ve sosyal dışlanma olmuştur. Çok boyutlu bir olgu olan sosyal dışlanmanın araştırma alanındaki izleri sürülmüş ve bölgede uygulanan kentsel yenileme projesinin sosyal dışlanma süreçleri üzerindeki olumlu/olumsuz etkilerine odaklanılmıştır.

Alandaki araştırmanın sonucunda katılım süreçlerinin diyalog ve uzlaşma temelinde organize edilememesinin memnuniyetsizliği körüklediği; kentsel yenilemenin, mekâna fiziksel müdahale anlamını aşmadığı, sosyal, kültürel, ekonomik boyutlarının göz ardı edildiği ve süreçten etkilenenlerin kente çok yönlü entegrasyonuna ilişkin çaba gösterilmediği zaman sorunları büyüten bir araç olduğu ortaya çıkmıştır</Özetçe>
<Anahtar> Kentsel Dönüşüm, Sosyal Dışlanma, Gecekondu, Yoksulluk.</Anahtar>
<Kaynak>Türkiye Sosyoloji Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Dengeli, Ölçülü, Yetinen ve Tek Tip Türk Çocuğu: Resimli Çocuk Kitaplarında Kimlik İnşası</Başlık>
<Özetçe>Resimli çocuk kitapları, kültürel değerler ileten araçlardır ve bu da onları toplumsal normlar konusunda değerli bir gösterge haline getirir. Bu çalışmada, bu kitapların hangi şekillerde okul öncesi çocuklar için karakter geliştirme araçları olarak kullanıldıklarını bulmak amaçlanmıştır. Bu bakımdan, şu sorulara cevap aramaya çalıştık. Resimli çocuk kitapları karakter özelliklerinin ve davranışların öğretilmesinde nasıl kullanılabilir ve (çocuklar) bu karakter özelliklerinin (iyi kız/iyi oğlan, dininin gereklerini yerine getiren ve aynı zamanda Türk ailesi içinde iyi bir anne/baba, iyi bir oğul/kız evlat olan iyi bir insan) hangilerini hayata geçirmeyi tercih edeceklerdir; bu resimli çocuk kitapları hangi sosyal davranışı aşılamaktadır? Sonuçta, incelenen bütün kitaplardaki çarpıcı ortak noktalardan biri olarak, çocukların davranış ve ifadelerinde ılımlılığa vurgu yapıldığı bulunmuştur. Aşırı yiyen, aşırı oyun oynayan, aşırı terleyen ve hatta aşırı dinlenen karakterler, bütün hikaye boyunca cezalarını bulmakta ve iyi bir ders almaktadırlar.</Özetçe>
<Anahtar> Resimli çocuk kitapları, kimlik oluşumu, Türkiye, toplumsal cinsiyet ve rol öğrenimi.</Anahtar>
<Kaynak>Türkiye Sosyoloji Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Toplumsal Cinsiyet ve Profesyonelleşme: Hukuk Mesleğinde Kadın Örneği</Başlık>
<Özetçe>Profesyonel mesleklere kadınların katılımının tüm dünyada 19. yüzyılın ortalarına kadar oldukça sınırlı kalmış olması gerek yasal düzenlemelerin kadını görmemesinin gerekse de toplumsal, ekonomik, kültürel ve siyasi birtakım engellerin bir sonucu olarak görülebilir. Kadınların mesleğe katılımları zaman içerisinde istikrarlı bir biçimde artmış görünse de, diğer profesyonel mesleklerde gözlemlenen toplumsal cinsiyet eksenli tabakalaşma hukuk mesleği için de söz konusu olmuştur. Türkiye’de de bu tabakalaşmanın gerek hukuk alanında çalışan farklı meslek alanları arasında gerekse de aynı meslek içerisindeki iktidar konumlarının dağılımında tecrübe edildiği görülmektedir. Bu makalede, genel olarak profesyonel mesleklerde özel olarak da hukuk mesleği içerisinde kadınların durumuna ilişkin bir değerlendirme yapılacak, zaman zaman konuya ilişkin olarak Türkiye özelinde tespitler sunulacaktır.</Özetçe>
<Anahtar>Profesyonel meslek, hukuk mesleğinde kadın, feminist hukuk, toplumsal cinsiyet çalışmaları, kadın ve işgücü.</Anahtar>
<Kaynak>Türkiye Sosyoloji Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Ticari Başarısızlık İntiharlarının Sosyolojik Analizi</Başlık>
<Özetçe>Ticari başarısızlık intiharları özellikle ekonomik kriz dönemlerinde artmaktadır. Bu araştırma, ticari başarısızlık intiharlarının sosyo-ekonomik nedenlerini bulmayı ve bu tür intihar ve intihar girişimlerine çözüm önerisi getirmeyi amaçlamaktadır. Bu amaçla araştırmada, Türkiye İstatistik Kurumu (TÜİK) istatistiklerinden yararlanılmış ve 12 derinlemesine görüşme yapılmıştır. Araştırma süreci 2000-2011 arası dönemle sınırlandırılmıştır. Türkiye'de bu dönemde toplam 1040 kişi ticari başarısızlık nedeniyle intihar ederek hayatına son vermiştir (TÜİK, 2007, 2008, 2009, 2010 ve 2011).

Araştırma sonuçları, ticari başarısızlığın bireylerde intihar girişimi riskini artırdığını göstermiştir. Toplumsal statülerinin bulunduğu noktanın yüksek olması, herhangi bir iflas veya ticari başarısızlık neticesinde daha hızlı ve travmatik bir düşüş yaşamalarına neden olmaktadır. İşadamlarının yaşadıkları ekonomik ve sosyal çöküşle birlikte borçlarını ödeyemedikleri taktirde hapis cezalarıyla yüz yüze kalmaları intihar riskini daha fazla arttırmaktadır.</Özetçe>
<Anahtar>İntihar, İntihar Girişimi, İşadamı/İşkadını, Ticari Başarısızlık, İflas, Ekonomik Kriz.</Anahtar>
<Kaynak>Türkiye Sosyoloji Derneği</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRKİYE KAMPLARINDA SURİYELİ SIĞINMACILAR: Sorunlar, Beklentiler, Türkiye ve Gelecek Algısı</Başlık>
<Özetçe>Bu çalışma, Suriye'de yaşanan iç savaş sonucu Türkiye'ye gelip Şanlıurfa Harran ve Akçakale 'Çadır kent'te kalan sığınmacıların sorunlarını, beklentilerini, Türkiye ve gelecek algılarını konu edinmektedir. Ülkemizde sayıları yüzbinleri geçen "Suriyeli sığınmacılar" üzerine bilimsel çalışmanın yok denecek kadar az olması, bu konunun incelenmesinin gerekliliğini ortaya koymaktadır. Bu çerçevede araştırma, kampta kalanların sosyo-ekonomik ve demografik özelliklerini, kamp memnuniyetlerini, Türkiye ve gelecek algılarını sorgulayan bir saha araştırmasına dayanmaktadır. Araştırmada bilgi toplama aracı olarak "anket" ve "odak (focus) grup" tekniği kullanılmıştır.</Özetçe>
<Anahtar> Suriyeli Sığınmacı, Kamp Memnuniyeti, Sorunlar, Gelecek Algısı, Türkiye.</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık> KADINLARIN AYNI MARKALI ÜRÜNLERİ               
TEKRAR SATIN ALMA DAVRANIŞLARININ İNCELENMESİ</Başlık>
<Özetçe> Araştırma Ankara Çankaya Sağlık Grup Başkanlığına bağlı Çukurca Sağlık Ocağının bulunduğu bölgede oturan kadınların marka kullanımı ve aynı markalı ürünleri tekrar satın alma davranışlarının incelenmesi amacıyla planlanmış ve yürütülmüştür. Araştırma verilerine göre; kadınların sürekli aynı markalı ürünleri satın aldıkları mal grupları arasında temizlik maddelerini (%85.0), sürekli aynı markalı ürünleri satın almalarını etkileyen faktörler arasında ürünün özelliklerini (%86.6), markayı ilk defa tercihlerinde etkili olan faktörler arasında referans gruplarını (%66.7), sürekli kullandıkları markayı değiştirmelerinde etkili olan faktörler arasında daha uygun fiyattaki markaların piyasaya çıkmasını (%63.1) belirtenler önde gelmektedir. </Özetçe>
<Anahtar>marka, tekrar satın alma, marka tercihi, marka değiştirme.</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık> BİR POPÜLER KÜLTÜR ÜRÜNÜ OLARAK
ASMALI KONAK DİZİSİNİN YÖRE
TURİZMİNE ETKİSİ</Başlık>
<Özetçe> Çalışmanın ana amacı, Asmalı Konak dizisinin yöre turizmi üzerindeki etkisini saptamaktır. Buna bağlı olarak Asmalı Konak dizisinin beğenilme nedenleri ve izleyici konumunda olan kişilerin turist konumuna geçişini sağlayan nedenlerin incelenmesi de çalışmanın diğer amaçlarını oluşturmaktadır. Bu doğrultuda turistlerden, yerli halktan ve ticaretle uğraşanlardan, yarı yapılandırılmış görüşme tekniği yoluyla veri toplanmıştır. Nitel bir araştırma olan bu çalışmada; dizinin beğenilme nedenleri için Gramsci’nin popüler kültür yaklaşımından ve Baudrillard’ın simülasyon kuramından; izleyicilerin dizi mekanını ziyaretleri için yine Baudrillard’ın simülasyon kuramından ve modern turizm açıklamalarından yararlanılmıştır. Araştırma sonucunda, dizinin her kesimden izleyiciye hitap etmesini sağlayan konular ve  karakterler içermesi, izleyicilerin özlemini duydukları unsurları bu karakterlerle bir arada sunması ve  mekanın otantik olmasının  dizinin beğenilme nedenleri arasında en etkili unsurlar olduğu görülmüştür. İzleyicilerin turist konumuna geçişleri üzerinde ise dizinin beğenilme nedenlerinin yanı sıra, dizinin çekildiği mekanın otantik olması ve kullanılan çekim tekniği ile  bu mekanın ön plana çıkarılmasının etkili olduğu anlaşılmıştır. Bölgede yaşayanlardan edinilen veriler ise, dizinin bölge turizmini en az iki kat arttırdığı şeklindedir.</Özetçe>
<Anahtar>Popüler Kültür, popüler ikon, simülasyon, turizm, modern turizm</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık> BATILI BİR YAŞAM TARZI OLARAK TÜKETİM:
TÜRKİYE’DE TÜKETİM ÜRÜNLERİNİN VE KÜLTÜRÜNÜN
TARİHİ GELİŞİMİ</Başlık>
<Özetçe>Bu çalışmada Türkiye’de Batılı yaşam tarzının doğuş, gelişme ve yayılma aşamalarının tarihsel olarak resmi çizilmeye çalışılmıştır. Türk toplumunda yaşam tarzının dışsallaşma biçimlerinin görünümleri, Batılı/alafranga ve geleneksel/alaturka/yerel/dini yaşam tarzları olarak düşünülmüş ve iki farklı tipolojide süreci incelemek amaçlanmıştır. Bu amaca yönelik olarak ilk önce yaşam tarzı ve tüketim kültürü  kavramları ele alınmıştır. Aynı zamanda yaşam tarzının dışsal, nesnel/yapısal ve öznel/bireysel bileşenlerinin etkileşimi üzerinde durulmuştur. Tüketim ürünlerinin, kültürünün gelişimini tarihsel olarak incelerken, genel olarak Batılı ve dini yaşam tarzlarının görünümleri üzerinde odaklanılmıştır. Çalışmaya göre şu sonuçlar ortaya çıkmıştır. Yaşam tarzları  dinamik/değişen tarihsel ve toplumsal inşalardır. Yaşam tarzları, tüketim örüntüleri ve kültürleri arasında sembolik (merkez/seküker ya da çevre/aşkın-kutsal)  sınırlar inşa etmedir. Bu bağlamda tüketim örüntüleri seküler ve aşkın/kutsal gibi kültürel formlar içinde oluşmaktadır. Aynı zamanda tüketim aktiviteleri, aidiyet/seçkinlik türünü sembolize eder ve yaşam tarzlarının farklılıklarını yeniden üretir.  </Özetçe>
<Anahtar> Yaşam Tarzları, Alaturka ve Alafranga, Tüketim Kültürü, Türkiye’de Tüketimin Tarihi,  Tüketici Davranışlarının Değişimi.  </Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık> TÜRKİYE’DE YATILI MİSAFİRLİK
VE YATILI MİSAFİRLİĞİ BELİRLEYEN
SOSYO-DEMOGRAFİK FAKTÖRLER</Başlık>
<Özetçe> Hacettepe Üniversitesi Nüfus Etütleri Enstitüsü tarafından gerçekleştirilen “1998 Türkiye Nüfus ve Sağlık Araştırması” (TNSA-98) verilerinin kullanıldığı çalışmanın amacı, yatılı misafirlerin ve özellikle de yatılı misafir kabul eden hanelerin sosyo-demografik özelliklerini ve yatılı misafir kabul etmenin sosyo-demografik belirleyicilerini ortaya koymaktır. Çalışmanın sonuçları, TNSA-98 sırasında Türkiye nüfusunun yaklaşık yüzde 5’inin misafir olduğunu; hanelerin yaklaşık yüzde 10’unda da yatılı misafir bulunduğunu göstermektedir. Hanehalkı büyüklüğü, hanede yatılı misafir bulunmasını belirleyen önemli bir değişken olarak görülmektedir. Bu sonuç ile tutarlı olarak, kentsel hanelerinin, dağılmış ailelerin ve kadının hanehalkı reisi olduğu hanelerin misafir kabul etme olasılıkları, genel ortalamanın oldukça üzerinde bulunmuştur. Kadının hanehalkı reisi olduğu hanelerdeki misafir bulunma olasılığının yüksek olması, bu hanelerin hanehalkı büyüklüğünün düşük olması ve daha çok metropol alanlarda bulunmasının bir sonucu da olabilir. Hanehalkı reisinin yaşı arttıkça hanede misafir bulunma olasılığının artması, kişinin yaşlanmasıyla birlikte akrabaları ile olan bağının güçlenmesi ile ilişkili görünmektedir. Hanede yatılı misafir bulunmasının önemli bir belirleyicisi de hanenin gelir düzeyidir. Bu sonuç, yatılı misafir ağırlamanın ekonomik boyutu ile de tutarlı gözükmektedir.
 </Özetçe>
<Anahtar>Yatılı misafirlik, yatılı misafir, aile tipi, kadın reisli haneler</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık> TÜRKİYE’DE DEĞİŞEN HANEHALKI VE AİLE KOMPOZİSYONLARI:
1968 –1998 DÖNEMİ İÇİN DEMOGRAFİK BİR DEĞERLENDİRME</Başlık>
<Özetçe>Bu çalışma son otuz yıl içinde Türkiye’de aile ve hanehalkı tiplerinde meydana gelen değişimi incelemeye çalışmaktadır. Aile tiplerine ilişkin en son veri 1998 TNSA incelemesinden elde edilmiştir. Bu çalışmada iki temel yaklaşım kullanılmıştır. İlkinde, kompozisyon yaklaşımında, hanehalkı üyeleri arasındaki akrabalık yapısı gözönünde tutulmaktadır. İkincisinde, aile içindeki evlilik birliklerinin sayısı ve yapısını dikkate alan Laslett’in aile tipolojisinin değiştirilmiş bir şekli kullanılmıştır. Son otuz yıldaki eğilim temel olarak çekirdek aile tipinin daima baskın olan aile tipi olduğunu göstermektedir. Buna karşın, geleneksel ‘geniş (büyük) aile’ yapısından  ‘çekirdek (küçük) aile’ yapısına doğru dönüşüm süreci, bölgesel farklılıklar içermekle birlikte, devam etmiştir. Tek kişilik hanehalklarının ve ‘Koca ve eş’den oluşan ailelerin oranı çarpıcı bir şekilde artarken,  tüm ‘geniş aile’ tipleri oransal olarak azalmıştır. Yalnız yaşayanlar günümüzde çoğunlukla yaşlı ve kadın nüfus kesmi tarafından oluşturulmaktadır. Bununla birlikte, gelecekte genç ve yaşlıların artan ‘ayrı yaşama eğilimi’ etkisiyle yaygınlaşacakları beklenebilir. Çalışma, aynı zamanda aile ve hanehalkı tiplerinin dağılışlarında, sosyoekonomik ve demografik koşullara bağlı önemli bölgesel farklılıkların altını çizmektedir. </Özetçe>
<Anahtar>Aile ve Hanehalkı Tipleri, Çekirdek Aile, Geniş Aile, Nüfus Araştırmaları</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>MOBİLYA  ÜRÜN ÖZELLİKLERİ İLE İLGİLİ
TÜKETİCİLERİN TERCİH ÖNCELİKLERİ</Başlık>
<Özetçe>  Bu araştırmada farklı sosyo-demografik  özellikli mobilya kullanıcılarının, satın alma anında öne çıkardığı ürün özellikleri ile ilgili tercih öncelikleri araştırılmıştır. Amaca yönelik olarak bir anket hazırlanmış, ankette,   tüketicilerin bazı sosyo-demografik özellikleri yanı sıra  bu özelliklere bağlı olarak mobilyada modaya uygun desen ve renklerin kullanılması,  kalitesi ve kalitesinin belgelendirilmiş olması, fiyatı, kullanışlılığı, kullanılan malzeme ve ağaç türü gibi ürün özellikleri ile ilgili tercihlerinin  belirlenmesini sağlayacak sorular yer almıştır. Hazırlanan anket Ankara’da ikamet eden farklı sosyo-demografik ve ekonomik  özellikli 685  kişiyle bağlantı kurularak yüz-yüze görüşme yoluyla doldurulmuştur. Öncelikle, ankete konu olan bireylerin sosyo-demografik ve ekonomik özellikleri  tablo ve grafik olarak sunulmuştur. Daha sonra, bu özelliklere dayalı olarak bireylerin mobilya ürün özellikleri ile ilgili  tercih öncelikleri ortaya konmuş, değişkenler arası ilişkiler istatistiksel analize tabi tutularak sonuçlar yorumlanmıştır. Yapılan analize göre,cinsiyet dışındaki   tüm tüketici özellikleri açısından, fiyat, öncelikle göz önüne alınan ürün özelliği durumundadır.  Ürünün kaliteli olması ve kalite belgesine sahip olması ve kullanım kolaylığı daha sonra gelmektedir. Mobilya satın alırken birey yaşı dışındaki tüm tüketici özellikleri öne çıkarılan ürün özelliği üzerinde etkili görülmektedir. </Özetçe>
<Anahtar>Mobilya Tasarımı, Tüketici Tercihleri, Pazar bölümlendirme,</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Bir Cumhuriyet Öğretmeninin Kısa Hayat Hikayesi</Başlık>
<Özetçe> Sözlü tarihin konusu sıradan insanların yaşam öyküleridir. Sözlü Tarih sıradan insanların hayat hikayelerinin anlatımıyla bireysel ve toplumsal tarihe ilişkin ip uçlarına ulaşmaya çalışır. Bu noktada elde edilen ip uçları da, sosyalbilimlerin ortaya koyduklarına farklı çerçevelerden bakmamızı sağlar. Feminist sözlü tarih çalışması ise; tarih anlayışı içerisinde genel olarak geri planda kalmış olan kadınların tarihine ışık tutmaktır. Kadınların tarihteki bu görünmezliklerini de sıradan görünen kadınların hayat hikayelerini gözler önüne sererek ortadan kaldırmaya çalışır. Böylelikle tarihte gizli kalan kadınlar; kendi yaşam öyküleriyle bu gizliliği ortadan kaldırırlar.
     Çalışmanın amacı bir öğretmen olarak Cumhuriyet’in eğitimcileri arasında yer alan ve döneminin yeni oluşturulan Türk kadını kimliğinin özelliklerini taşıyan Leyla Bozdağ’ın hayat hikayesini Feminist Sözlü Tarih yöntemini kullanarak sergileyebilmektir.</Özetçe>
<Anahtar>Feminist sözlü tarih, kimlik, eğitim.
</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>AİLELERİN BANKALARCA SAĞLANAN TÜKETİCİ KREDİLERİNİ KULLANMA
DURUMLARININ İNCELENMESİ</Başlık>
<Özetçe>Araştırma farkl gelir düzeylerine sahip ailelerin tüketici kredilerini kullanma ı durumlarını incelemek
amacıyla planlanmıştır.
Araştırma kapsamına Orman Bakanlığında çalışan personel arasından basit rasgele örnekleme yöntemi
ile seçilen 155 aile alınmıştır.
Araştırma sonucunda, bankalarca sağlanan tüketici kredilerini kullanmayan ailelerin (%52.3) oranının
kullandıklarını belirten ailelerden (%47.3) yüksek olduğu saptanmıştır. Tüketici kredilerini kullanmadıklarını
belirten ailelerin (82) kredileri kullanmama nedenleri arasında “kredi kullanmaya ihtiyaç duymama” (%40.2)
önde gelmektedir. Tüketici kredilerini kullandıklarını belirten ailelerin (73) kredileri tercih etme nedenleri
arasında ise ilk sırada “başka bir kaynaktan borç bulamama” nın (%50.7) yer aldığı bulunmuştur.</Özetçe>
<Anahtar>Tüketici Kredisi, Aile ve Tüketici Kredisi, Aile Ekonomisi</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KADINLARIN EVLE İLGİLİ FAALİYETLERİ YÜRÜTÜRKEN KARŞILAŞTIKLARI SAĞLIK SORUNLARI</Başlık>
<Özetçe>Araştırma Ankara Eryaman 2 nolu Sağlık Ocağına bağlı yerleşim alanlarında oturan kadınların (N:600) evle ilgili fiziksel faaliyetleri yürütürken karşılaştıkları sağlık sorunlarını belirlemek amacıyla planlanmış ve yürütülmüştür. Yapılan araştırma sonucunda kadınların %37.8’inin son bir yıl içinde evle ilgili faaliyetleri yürütürken sağlık problemleri ile karşılaştığı saptanmıştır. Sağlık problemleri ile karşılaşan kadınların %81.9’unun bel, %44.4’ünün sırt, %28.7’sinin boyun ağrısı, %26.4’ünün ellerde alerji, %5.8‘inin de kırık çıkık ile karşılaştıkları belirlenmiştir. Evle ilgili fiziksel faaliyetleri yürütürken bel ağrısıyla karşılaştığını belirten kadınların %86.0’sı iş yaparken vücudunu doğru kullanmadığı, kırık, çıkık ve burkulma ile karşılaşanların % 76.9’u tehlikeli hareketlerde bulunduğu, ellerde alerji ile karşılaşanların % 68.3’ü temizlik maddelerini uygun kullanmadığı, kesik ile karşılaştığını bildirenlerin % 76.4’ü kesici araçları uygun kullanmadığı, zehirlenme ile karşılaşanların tamamı elektrikli araçları uygun kullanmadığı için bu sağlık problemleriyle karşılaştıklarını belirtmişlerdir.</Özetçe>
<Anahtar>Kadın sağlığı, ev işleri, sağlık sorunları, bel ağrısı, kazalar</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ANKARA’DA YAŞAYAN 12 – 15 YAŞ GRUBUNDAKİ ÖĞRENCİLERİN STATİK
ANTROPOMETRİK ÖZELLİKLERİ</Başlık>
<Özetçe>Bu çalışmada, 12 – 15 yaş grubunda yer alan 336 k z 332 erkek olmak ı üzere toplam 668 Türk
öğrencinin antropometrik özellikleri araştırılmıştır. Bu yaş grubuna ait bireylerin antropometrik
özelliklerinin belirlenmesinde, 5 adedi ayakta ve 18 adedi oturma pozisyonunda olmak üzere, sağ
taraftan 23 adet ölçü alınmıştır. Elde edilen değerler, istatistiksel analize tabi tutulmuş; ortalamalar,
standart sapma, %5’lik ve %95’lik değerler yaş ve cinsiyete göre belirlenmiştir.</Özetçe>
<Anahtar>Antropometri, genç, ergonomi.</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BİREYLERİN FİNANSAL İNANÇLARI, KAYGILARI VE SATIN ALMA
DAVRANIŞLARI
AÇISINDAN FİNANSAL YÖNETİM UYGULAMALARI</Başlık>
<Özetçe>Bu araştırma bireylerin finansal inançları, finansal kaygıları, satın alma davranışları,
ekonomik durumlarına ilişkin algılarını ortaya koyabilmek, finansal yönetim sürecinde yardıma ya da
eğitime ihtiyaç duydukları konuları belirlemek amacı ile planlanmış ve yürütülmüştür. Araştırma
sonucunda bireylerin ekonomik durumlarının gelecekte şu andakinden daha iyi olacağını
düşünmedikleri, ihtiyaç duymadıkları ve kullanmadıkları ürünler ile bütçelerine uygun olmayan
ürünleri satın almadıkları, ekonomik amaçlara ulaşabilmek için yardıma ihtiyaç duydukları, kadınların
erkelere kıyasla gelir düzeylerini daha iyi buldukları belirlenmiştir.</Özetçe>
<Anahtar>Finansal yönetim, finansal inançlar, finansal kaygılar, satın alma davranışı</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BAYKAN SEZER’İN MODERNLEŞME KURAMLARINA YAKLAŞIMI
VE MAX WEBER ELEŞTİRİSİ</Başlık>
<Özetçe>Türk sosyologları modernleşme kuramlarına yaklaşımları bakımından gruplandırılmak
istendiğinde, Baykan Sezer (1939-2002)’in kuramsal çizgisinin diğer sosyologlarımıza göre çok farklı
olduğu görülmektedir. Çünkü Baykan Sezer, bütün akademik yaşam boyunca ı sosyal bilimlerin
evrensel olmadığını anlatmak istemiştir. Zira, yeryüzünde Doğu ve Batı toplumlarının ekonomik ve
toplumsal çıkarları aynı yönde değil, birbirinin tam karşıtıdır. Buna göre Batı sosyolojisi, öncelikle
kendi toplumsal ve ekonomik çıkarlarına hizmet etmektedir. Öte yandan Baykan Sezer’in, Batı
merkezci modernleşme kuramlarını eleştirirken kuramsal olarak sosyolojideki Bağımlılık Okuluna
yaklaştığı görülmektedir.</Özetçe>
<Anahtar>Doğu-Batı çatışması, Bağımlılık Okulu, Emperyalizm</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>DEĞERLERİN KADINLARIN SÜRDÜRÜLEBİLİR TÜKETİM DAVRANIŞI ÜZERİNDEKİ
ETKİLERİNE İLİŞKİN BİR ARAŞTIRMA</Başlık>
<Özetçe>Bu araştırma değerlerin kadınların sürdürülebilir tüketim davranışları üzerindeki etkilerini
belirlemeye yönelik olarak 600 kadın üzerinde planlanmış ve yürütülmüştür. Araştırmada daha önceki
araştırmalarda çevre dostu davranışla diğer bir deyişle sürdürülebilir tüketim davranışı ile ilgili olduğu
belirlenen Schwartz’ın Özaşkınlık (Self-Transcendence) ve Özgenişletim (Self-Enhancement) değer
boyutlarında yer alan 5 değer tipinden seçilen 24 değerlik liste kullanılmıştır. Kadınların sürdürülebilir
tüketim davranışları ise 14 çevre dostu davranışı içeren bir skala ile ölçülmüştür. Kadınlar
evrenselcilik değer tipinden en yüksek (2.78) , hazcılık değer tipinden ise en düşük puan ortalamasını
almışlardır (2.00). Araştırma kapsamına giren kadınların sürdürülebilir tüketim davranışlarına ilişkin
puan ortalamaları 51.02’dir. Kadınların “kullanmadığınız odaların ışıklarını kapatır mısınız?” (4.67)
“çamaşır ve bulaşık makinesini tam dolmadan çalıştırmamaya dikkat eder misiniz?” (4.52) sorularına
verdikleri cevaplara ilişkin puan ortalamaları ilk iki sırada yer almaktadır. Kadınların sahip olduğu
evrenselcilik ve iyilikseverlik değerleri ile sürdürülebilir tüketim davranışları arasında zayıf olmakla
birlikte pozitif ve diğer değer tiplerine göre daha güçlü bir ilişki vardır.</Özetçe>
<Anahtar>değerler, sürdürülebilir tüketim, çevre korunması, tüketici davranışları</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ARKADAŞLIK İLİŞKİLERİNİN EVLİLİK UYUMU ÜZERİNDEKİ
ETKİSİNİN İNCELENMESİ</Başlık>
<Özetçe>Bu araştırma eşlerin kendi ve eşinin arkadaşları ile olan ilişkileri açısından kadın ve
erkeklerin evlilik uyumunu belirlemek ve karşılaştırma yapmak amacıyla planlanmış ve
yürütülmüştür. Araştırma kapsamına H.Ü. Merkez ve Beytepe Kampüslerinde farklı hizmet
sınıflarında görev yapan personel arasından “Tabakalı Rasgele Örnekleme Yöntemi” ile
seçilen 413 evli personel ve eşleri alınmıştır. Evli bireylerin uyum düzeylerini ölçmek için
Spanier (1976) tarafından geliştirilen “Çiftler Uyum Ölçeği” (Dyadic Adjustment Scale)
kullanılmıştır. Gerek kadın gerekse erkeklerin evlilik uyum puan ortalamaları; kendinin ve
eşinin arkadaşları ile olan ilişkilerini yeterli bulma ve ilişkilerden memnun olma düzeyi
arttıkça artmaktadır.</Özetçe>
<Anahtar>evlilik uyumu, evlilik kalitesi, arkadaş ilişkileri</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>YAŞLILARDA EV KAZALARININ ÖNLENMESİ VE
EV KAZALARININ ÖNLENMESİNE YÖNELİK
İÇ MEKAN ÇÖZÜMLEMELERİ</Başlık>
<Özetçe>Ortalama insan ömrünün uzamasının sonucu olarak, toplumda yaşlı nüfusunda
görülen artış, yaşlıların sorunlarına önem verilmesi gerektiğini göstermektedir.
Yaşlıların karşılattığı sorunların önemli bir kısmını ev kazaları oluşturmaktadır. Yaşla
birlikte meydana gelen fizyolojik değişiklikler, bazı kronik hastalıkların ve
unutkanlığın sık görülmesi vb. nedenlerle ev kazaları açısından riskli bir grup
olmalarına neden olmaktadır. Yaşlıların ev kazalarını geçirme sıklığını azaltabilmek
amacıyla iç mekanda, mobilya ve donatım elemanlarında farklı alternatifler
kullanılabilmekte ve mekana yönelik çözümleri yapılabilmektedir. Bu derleme
makalesinde; en riskli konut mekanın ıslak hacimler olduğu ancak en fazla kazanın
oturma odasında görüldüğü belirlenmiştir. Kazaların görülme sıklığının
azaltılabilmesine katkı sağlamak amacıyla güvenlik listeleri oluşturulmuştur.</Özetçe>
<Anahtar>Yaşlılık, ev kazaları, güvenlik listeleri, mekan tasarımı</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KADINLARIN EVLE İLGİLİ FAALİYETLERİ YÜRÜTÜRKEN KARŞILAŞTIKLARI SAĞLIK SORUNLARI</Başlık>
<Özetçe>Araştırma Ankara Eryaman 2 nolu Sağlık Ocağına bağlı yerleşim alanlarında oturan kadınların (N:600) evle ilgili fiziksel faaliyetleri yürütürken karşılaştıkları sağlık sorunlarını belirlemek amacıyla planlanmış ve yürütülmüştür. Yapılan araştırma sonucunda kadınların %37.8’inin son bir yıl içinde evle ilgili faaliyetleri yürütürken sağlık problemleri ile karşılaştığı saptanmıştır. Sağlık problemleri ile karşılaşan kadınların %81.9’unun bel, %44.4’ünün sırt, %28.7’sinin boyun ağrısı, %26.4’ünün ellerde alerji, %5.8‘inin de kırık çıkık ile karşılaştıkları belirlenmiştir. Evle ilgili fiziksel faaliyetleri yürütürken bel ağrısıyla karşılaştığını belirten kadınların %86.0’sı iş yaparken vücudunu doğru kullanmadığı, kırık, çıkık ve burkulma ile karşılaşanların % 76.9’u tehlikeli hareketlerde bulunduğu, ellerde alerji ile karşılaşanların % 68.3’ü temizlik maddelerini uygun kullanmadığı, kesik ile karşılaştığını bildirenlerin % 76.4’ü kesici araçları uygun kullanmadığı, zehirlenme ile karşılaşanların tamamı elektrikli araçları uygun kullanmadığı için bu sağlık problemleriyle karşılaştıklarını belirtmişlerdir.</Özetçe>
<Anahtar>Kadın sağlığı, ev işleri, sağlık sorunları, bel ağrısı, kazalar</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ÜNİVERSİTE ÖĞRENCİLERİNİN GİYİM İHTİYAÇLARINI KARŞILAMA VE
MODA KONUSUNDAKİ GÖRÜŞ VE DAVRANIŞLARI</Başlık>
<Özetçe>Bu araştırma, üniversitelerde öğrenim gören kız öğrencilerin giyim ihtiyaçlarını karşılama
konusundaki düşüncelerini, modaya bakış açılarını ve modayı ne derece izleyebildiklerini belirlemek
amacıyla planlanmış ve yürütülmüştür. Araştırmanın materyalini, Ankara ilindeki Hacettepe, Gazi,
Ankara, Başkent ve Çankaya Üniversitelerinde öğrenim görmekte olan kız öğrenciler arasından
rastlantısal olarak seçilen ve ölçme aracına cevap vermeyi kabul eden 340 kişiden elde edilen veriler
ve konu ile ilgili literatür taraması sonucunda ulaşılabilen kaynaklar oluşturmaktadır.
Araştırmadan elde edilen veriler bilgisayar ortamına aktarılmıştır. Üniversitelere göre verilen
cevapların ilişkisi, ki-kare (Chi-Square) testi ile -.05 anlamlılık düzeyinde değerlendirilmiştir.
Araştırma sonucunda, öğrencilerin giyimde bireyselliğe önem verdikleri, giysi satın alırken
öncelikli olarak tarzlar n yans tmas na dikkat ettikleri, daha sonra kalite unsurunu aradıkları
belirlenmiştir. Öğrencilerin çoğunlukla moda ürünleri giyme alışkanlığında olmadıkları, modası geçse
bile beğendikleri taktirde giysilerini giymeye devam ettikleri ve kişisel beğenilerini ön planda
tuttukları görülmektedir.</Özetçe>
<Anahtar>Tüketici Davranışları, Üniversite Öğrencileri, Giysi Satın Alma, Moda</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ANKARA’NIN ÜMİTKÖY, ERYAMAN ve SİNCAN SEMTLERİNDEKİ BİREYLERİN
MARKALI MUTFAK VE ÇOCUK ODASI MOBİLYALARI TERCİH FARKLILIKLARI</Başlık>
<Özetçe>Bu araştırmada alt, orta ve üst gelir grubu bireylerin yaşadığı semtler olarak kabul edilen Sincan, Eryaman ve
Ümitköy semtlerinde ikamet etmekte olan bireylerin ikamet etmekte olduklar ı semtlere göre markalı mutfak ve
çocuk mobilyası tercihleri ile ilgili farklılıklar araştırılmıştır. Satın alma öncesi ürün araştırmasında internet
kullanımı, satın almada modaya uyum isteği, mobilya türü gibi değişkenlere bağlı olarak bireylerin marka tercih
farklılıklarının saptanması için bir anket hazırlanmış ve bu anket her semtte eşit sayılı olarak 201 kişiye
uygulanmıştır. İstatistiksel analiz sonuçlarına göre, markalı mutfak ve çocuk odası mobilya tercihi ile ilgili
semtler arası farklılıklar önemli olup satın alma öncesi ürün araştırmasında internet kullanım oranı, markalı
mobilya tercihinde modaya uyumun etki oranı , markalı cocuk odası ve mutfak mobilyası tercih oranları
Ümitköy semtinde daha yüksektir. Kullanılmakta olan markasız mobilyalardan memnuniyet oranı ise yine en
yüksek Ümitköy semtinde gerçekleşirken bunu Sincan ve Eryaman semtleri izlemektedir.</Özetçe>
<Anahtar>Mobilya; Mobilya Pazarlama; Marka; Markalaşma; Tüketici Davranışı</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İNOVASYON KAVRAMI VE ÜNİVERSİTE-SANAYİ-DEVLET İŞBİRLİĞİNDE ÜÇLÜ
SARMAL MODELİ</Başlık>
<Özetçe>Bu çalışmada, üniversite-sanayi-devlet işbirliği kapsamında inovasyon kavramının önemi üzerinde
durulmuş, detayl bir literatür  taraması yapılarak, üniversite-sanayi-devlet işbirliği açısından son
derece önemli olan “Üçlü Sarmal Modeli” ele alınmıştır.</Özetçe>
<Anahtar>Üniversite-sanayi-devlet işbirliği, inovasyon, AR-GE, üçlü sarmal</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İLKÖĞRETİM ÇAĞI ÇOCUKLARI VE ANNELERİNİN OKUL ÖNLÜK VE
FORMALARININ KONFORUNDAN MEMNUNİYET DURUMLARININ
İNCELENMESİ</Başlık>
<Özetçe>Bu çalışmanın amacı; ilköğretim çağı çocukları ve annelerinin okul önlük ve formalarının
konforundan duydukları memnuniyeti incelemektir. Araştırmanın materyalini Ankara’da yaşayan 7-14
yaş ilk öğretim çağı 204 çocuk ve 122 anne oluşturmaktadır. Veriler, anne ve çocuklara ayrı ayrı olmak
üzere görüşme şeklinde geliştirilen anket formu ile toplanmıştır. Araştırma bulgularına göre; genel
olarak, çocukların % 65’inin forma modellerinden memnun olduğu tespit edilmiştir. Erkek çocukların
forma modellerinden memnuniyeti kızlara oranla daha fazladır. Forma çeşidine göre incelendiğinde
önlük kullananlar n % 96’s n n özel forma kullananlar n % 34.3’ünün forma modelinden memnun
olduğu belirlenmiştir. Forma çeşitlerine göre; önlük kullananların % 51’i formalarının renginden
memnun iken, özel forma kullananların % 37’si memnun görünmektedir. Çocukların % 67’sinin forma
kalıplarından memnun olduğu ancak % 60’ının formalarının kullanım özelliklerinden memnun
olmadıkları görülmektedir.
Annelerin % 57’sinin çocuklarının okul forma modellerinden memnun oldukları, % 49’unun
forma kalıplarından memnun, % 44’ünün memnun olmadıkları saptanmıştır. Annelerin % 48’i
çocuklarının forma renginden memnun, % 52’si memnun değildir. Annelerin % 73’ü çocuk formalarının
kullanım özelliklerinden memnun olmadığı tespit edilmiştir.
</Özetçe>
<Anahtar>Okul Formas›, Giysi Fizyolojisi, Giysi Kulan›m Konforu</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ASKERİ KURUMLARIN MESLEĞE İLİŞKİN ROL İLE AİLE İÇİ ROL
ETKİLEŞİMİNDEKİ ROLÜ:
TÜRK SİLAHLI KUVVETLERİNDEKİ KADIN SUBAYLAR ÖRNEĞİ</Başlık>
<Özetçe>Bu çalışma, Türk Silahlı Kuvvetleri’nde kadın subayların toplumsal cinsiyet olgusu temelinde
mesleki rol ve aile içi rol etkileşimlerini incelemektir. Bu doğrultuda yapısal fonksiyonalizm, feminist
teori ve modernleşme teorileri bağlamında oluşturduğumuz temel kriterler üzerinden yola ç›k›larak
kadın subayların ebeveyn aileleri ile (evlilik sonrası kurdukları) kendi aileleri arasındaki değişme ve
farklılaşmalar öne çıkarılmaya çalışılmaktadır.
Bu çalışma, kendi sınırlarında iki temel iddiayı öne çıkarmaktad›r. Bunlardan birincisi,
maskülen alan olarak kabul edilen askeri kurumların, çalışan kadınlar için dezavantajlar içeren bir
kurum değil, aksine mesleki sosyalizasyonun etkisiyle kadınların aile içi rolleri üzerinde eşitlikçi
sorumluluk oluşturması açısından avantajlar içeren bir kurum olduğudur. Diğeri ise, aile içi rol ve
mesleki rol bağlamında, ev içi sorumlulukların paylaşımının eşler arası ilişki üzerinde pozitif etkiye
sahip olduğu, özellikle de askeri okulların eşler arası eşitlikçi rollerin benimsemesinde önemli bir
etken oluşturduğudur.</Özetçe>
<Anahtar>Geleneksel toplum, modern toplum, toplumsal cinsiyet mesleki rol, aile-içi rol,
kad›n subaylar, mesleki ve aile–içi rol etkileşimi</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KALEİÇİ’NDE YAŞAYAN AİLELERİN SOSYAL, DEMOGRAFİK
VE EKONOMİK DURUMU</Başlık>
<Özetçe>Bu çalışma tarihi Galatialılar dönemine kadar uzandığı tahmin edilen Ankara
Kaleiçi’nde yaşayan ailelerin sosyal,demografik ve ekonomik durumunu belirlemek
amacıyla yapılmıştır. Araştırma sonucunda ailelerin %29.6 sının diğer illerden geldiği,
%43.3 ünün 1-10 senedir bölgede yaşadığı, %39.2 sinin 2 çocuğunun olduğu, %33.3 ünün
ekonomik yetersizlik nedeniyle çocuklarını okula gönderemediği, %24.0 çeşitli yerlerden
yardım aldığı, %11.0 inin yeşil kart sahibi olduğu, %77.1 inde bir kişinin çalıştığı
belirlenmiştir.</Özetçe>
<Anahtar>Ankara Kaleiçi Aileleri, Sosyal Durum, Demografik Durum,
Ekonomik Durum</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İngiltere’de Yaşayan Türk Sığınmacılar, Sığınma Arayanlar
İltica Etme Nedenleri ve
Karşılaştıkları Güçlükler</Başlık>
<Özetçe>Sığınma aramak amacıyla ülkeden ayrılan Türk vatandaşları, hedef ülke olarak öncelikle
gelişmiş Avrupa ülkelerini tercih etmektedirler. İngiltere Türkiye kökenli sığınmacıların
başlıca hedef ülkelerindendir. Araştırmanın öncelikli amacı Türkiye’den ayrılarak İngiltere’ye
gelen ve sığınma arayan kişilerin bu süreçte yaşadıkları tecrübeleri ve karşılaştıkları
sorunları, sığınmacıların kendi ifadelerinden yola çıkarak, sığınmacıların bakış açılarından
değerlendirmektir. Sığınmacıların İngiltere’ye yerleşmelerinin nedenleri; onları sığınma
hareketine zorlayan itici faktörler ve İngiltere’ye gelmeye özendiren çekici faktörler, bireylerin
yaşam deneyimleri merkez alınarak saptanmaya çalışılmıştır. Araştırmaya katılan Türkiye
kökenli örneklem grubu taraf ›ndan; daha yüksek sosyo-ekonomik yaşam standardı arayışı
ile Türk idari kurumlarıyla siyasi görüş farklılığından kaynaklı çatışmalar Türkiye’den
ayrılmanın temel sebepleri olarak ifade edilirken; İngiltere’de sosyo-ekonomik yaşam
standartlarının çoğu ülkeye oranla daha yüksek olmas›, insan haklar›na sayg› gösterilen bir
ülke olduğu ön bilgisi, devlet tarafından temel sosyal hizmetlerin ve maddi yardımların
sunuluyor olması İngiltere’yi bir sığınma ülkesi olarak seçme nedenleri olarak belirtilmiştir.
Çalışmada cinsiyet, medeni hal, yaş, eğitim durumu, siyasi görüş, dini inanç, işsizlik,
ekonomik istikrarsızlık değişkenlerinin iltica etme kararı üzerindeki etkisine değinilmektedir.
Ayrıca Türk sığınmacıların ülkelerinden ayrıldıktan sonra, yolculuk ve ilk yerleşim esnasında
karşılaştıkları güçlükler; İngiliz halkıyla etkileşimleri; yaşam tarzı, değerler, tutum ve
davranış örtülerindeki değişim ve adaptasyon süreçleri incelenmiştir.</Özetçe>
<Anahtar>Göçmen, sığınmacı, sığınma arayan, yasadışı ikamet eden,
asimilasyon.</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>GEÇMİŞİN AYNASINDA LOZAN ÇİNGENELERİ:
GÖÇ, HATIRA VE DENEYİMLER</Başlık>
<Özetçe>Selanik’ten göç eden Çingenelerin göç deneyimi ve hatıraları üzerine kurgulanmış bu çalışma,
İzmir Tarlabaşı mahallesinde ikamet eden Çingenelerle yapılan sözlü tarih çalışmasının sonuçlarını
içermektedir. Tarlabaşı Çingeneleri Yunanistan’la 1923 yılında yapılan Lozan Antlaşmas› sonucuna
göre Türkiye’ye gelen Çingenelerdir. Bornova’ya göç eden Çingeneler, tütüncülükle uğraşan
Çingenelerdir ve Selanik’te de tütüncülük yapmışlardır. Çalışmada, geçmişi anlamlandırma sürecine
ilişkin olarak ‘sözlü tarih’ tekniği kullanılmıştır. Araştırma alanından elde edilen veriler, oluşturulan
‘tan›kl›k çözümleme modeli’ çerçevesinde analiz edilmiştir. Çalışmada yer alan tanıklıklar, çalışmanın
izlediği paradigma içerisinde geçmişin anlamlandırılmasına bir katkı ve geçmişle gelecek arasında bir
köprü olarak değerlendirilebilir. Görüşülenlerin geçmişe ilişkin anlatıları; Göç ve Göç’e İlişkin
Tasavvur, Geçmiş ve Gelecek Arasında Tarlabaşı, Çalışma Yaşamı ve Tütün İşçiliği, Göçmenlik ve
Çingenelik Algısı başlıkları etrafında ele alınmış ve değerlendirilmiştir.</Özetçe>
<Anahtar>Çingeneler, Lozan Antlaşması, Göç, Hatıra, Muhacir, Kimlik</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ÇOCUKLARIN EVLE İLGİLİ FAALİYETLERE HARCADIKLARI ZAMANIN
İNCELENMESİ</Başlık>
<Özetçe>Bu araştırmada çocukların evle ilgili sosyal, ekonomik ve fiziksel faaliyetlere harcadıkları
zaman çocuklar›n cinsiyeti ve annenin çalışma durumu açısından incelenmiştir. Araştırmanın
evrenini Ankara ili 5 merkez ilçede (Keçiören, Mamak, Çankaya, Altındağ ve Yenimahalle) farklı
sosyo-ekonomik düzeydeki semtlerde bulunan devlete ait ilköğretim okullarının ikinci kademesinde
(6,7 ve 8. sınıf) öğrenimine devam etmekte olan 330 kız ve 330 erkek öğrencinin anneleri
oluşturmaktadır. Araştırma sonucunda, erkek çocukların “bahçe bakımı”, “taksit-fatura ödeme”,
“sinema-tiyatro bileti alma” faaliyetlerine k›z çocuklardan daha çok zaman k›z çocuklar›n ise “aile içi
eğlence faaliyetleri düzenleme” faaliyetine erkek çocuklardan daha çok zaman harcadığı, çalışmayan
annelerin çocuklar›n›n “taksit-fatura ödeme” faaliyetine çalışan annelerin çocuklarından daha fazla
zaman, çalışan annelerin çocuklarının ise “evcil hayvan bakımı” faaliyetine çalışmayan annelerin
çocuklarından daha fazla zaman harcadığı belirlenmiştir.</Özetçe>
<Anahtar>Ailede sorumluluk dağılımı, evde işbölümü, çocukların sorumluluk
dağılımında yer alması</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ANNELERİN 12 YAŞ ÜZERİ ÇOCUKLARIYLA İLİŞKİLERİNDE
YAŞADIKLARI ÇATIŞMALARIN İNCELENMESİ</Başlık>
<Özetçe>Bu araştırma, Ankara Abidinpaşa Sağlık Ocağı Bölgesinde yaşayan annelerin 12 yaş
ve üzeri kız ve erkek çocuklarıyla çatışma yaşadıkları konuları, çatışmayı çözümleme
yollarını ve çatışmanın önlenmesine yönelik önerilerini belirlemek amacıyla planlanmış ve
yürütülmüştür. Araştırmada annelerin çocuklarıyla en fazla çatışma yaşadıkları konular
arasında %37.0 ile kardeşler arası ilişkiler konusunu belirtenlerin ilk sırada yer aldığı, bunu
çocukların beslenme alışkanlıkları (%31.7) ve gürültülü müzik dinleme (%27.7) konular›nda
çatışma yaşadıklarını belirtenlerin izlediği bulunmuştur. Her iki cinsiyetteki çocuklarla da
kardeşler arası ilişkiler (kız %35.2, erkek %38.6), beslenme alışkanlıkları (kız %29.8, erkek
%33.3), gürültülü müzik dinleme (k›z %27.8, erkek %27.6) konularında çatışma yaşayanların
önde geldiği, bunu kız çocuklarla arkadaş seçimi (%23.6), erkek çocuklarla ise odas›n›n ve
ders araç gereçlerinin temizlik ve düzeni konusunda (% 24.4) çatışma yaşadıklarını
belirtenler izlemektedir. Çatışmayı çözümlemeye yönelik olarak annelerin %40.4’ü konuyla
ilgili çocuklarıyla konuşup tartıştığını, %28.6’sı da kızıp bağırdığını belirtmiştir. Anneler
arasında %47.7 ile çocuklarıyla olan çatışmanın önlenmesi için diyalog kurulması, iyi iletişim
sağlanması gerektiğini belirtenler yüksek orandad›r.</Özetçe>
<Anahtar>Gençlik, kuşaklar arası çatışma, ebeveyn-genç ilişkisi</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>11 EYLÜL 2001’DE DÜNYA TİCARET MERKEZİNE DÜZENLENEN TERÖR
SALDIRISINA İLİŞKİN ULUSAL BASINDA ÇIKAN KÖŞE YAZILARININ
İÇERİK ANALİZİ</Başlık>
<Özetçe>Bu çalışmada, 11 Eylül 2001 tarihinde Dünya Ticaret Merkezi’ne yapılan terör saldırısına ilişkin ulusal
basında yayınlanan köşe yazılarının içerik analizi yapılmıştır. Köşe yazıları merkez, liberal, sol ve İslamcı olmak
üzere dört kategoride seçilen yazarlar üzerinden yürütülmüştür. Köşe yazıları, saldırıdan bir sonraki gün olan 12
Eylül 2001 ile ABD’nin Afganista’a operasyon başlattığı 15 Ekim 2001 tarihleri aras›ndaki otuz dört günlük
süreyi kapsamaktad›r. Çözümlemede esas al›nan birimler; kullan›lan kavramlar ve kullan›m s›kl›klar›, yazarlar›n
saldırıyı nereye yerleştirdikleri ve kullandıkları referanslar, saldırının nedenlerinin neler olduğu, saldırının yol
açtığı ve yol açması muhtemel sonuçlar, olayın Türkiye açısından önemi ve taşıdığı anlam temalar›d›r. Yap›lan
içerik analizinin sonucunda bütün yazarlar tarafından, 11 Eylül’ün dünya tarihinde bir dönüm noktası olduğu,
bundan sonraki gelişmelerin bir medeniyetler çatışmasına dönüşmemesi için bütün insanlığa önemli görevler
düştüğü sonucuna ulaşılmışt›r.</Özetçe>
<Anahtar>11 Eylül, Terör, İçerik analizi, Ulusal basın</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>AİLE İÇİ ŞİDDET VE YAŞLILAR</Başlık>
<Özetçe>İnsanlık tarihi boyunca var olduğu düşünülen aile içi şiddet, içinde yaşadığımız
yüzyılda üzerinde durulan toplumsal sorunlardan biridir. Toplumu oluşturan bütün bireyleri
etkilemekle birlikte şiddet açısından incinebilirliği daha fazla olan bazı gruplar
tanımlanmıştır. Bu gruplardan birisi de yaşlılardır. Beklenen yaşam süresinin uzaması ve
doğurganlığın azalması gibi nedenlerle yaşlı nüfus tüm dünyada toplam nüfus içindeki payı
yönünden artmaktadır. Türkiye’de doğuşta beklenen yaşam süresi toplamda 2006 yılı için
toplamda 71.5 yıldır. Şiddet sonucu meydana gelen fiziksel ve psikolojik hasar, şiddete maruz
kalan kişilerin yaşadıkları şiddetin sadece görünen sonuçlarını oluşturur. Bunların yanı sıra
şiddete maruz kalan kadınların sosyal ilişkileri bozulmakta, sosyal ve ekonomik yaşama
katılımları, haklarını talep etme ve karar mekanizmalarında yer alma kapasiteleri zarar
görmekte, toplumsal ve ekonomik yaşama katılımları büyük oranda düşmektedir. Sonuç
olarak; şiddet ve istismarı önlemede toplumsal yaklaşım önemlidir. Her toplum şiddet
olaylarına karşı hükümet programları, yasal düzenlemeler, medya, resmi ve gönüllü
kuruluşlar, eğitim kurumları vb aracılığıyla çalışmalar yapmalıdır.</Özetçe>
<Anahtar>Aile içi şiddet, Yaşlı, Şiddet, Yaşlı istismarı,</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ELEŞTİREL AKLIN SÖZCÜSÜ: ZYGMUNT BAUMAN</Başlık>
<Özetçe>Bu yazıda, günümüz modern toplumlarına ilişkin yaptığı sosyolojik analizleriyle
sosyal bilimler alanına önemli katkılarda bulunan ve çağımızın kuşkusuz en eleştirel ve
üretken toplum bilimcilerden biri sayılan Bauman’ın; modernite, postmodernite ve
küreselleşmeye ilişkin yaptığı bazı teorik çıkarımları üzerinde durulacaktır. Eserlerinde,
günümüz toplumsal ve siyasal yaşamda meydana gelen değişim ve dönüşümleri kendine
has felsefi bir üslupla kavramsallaştırmaya çalışan yazar, Aydınlanma aklının ürünü olan
modernite projesinin genel bir muhasebesini, diğer bir deyişle; modernitenin yaşadığı krizin
sosyo-politiğini yapmaya çalışmıştır.</Özetçe>
<Anahtar>Modernite, Postmodernite, Küreselleşme, Ulus-Devlet</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOSYAL SINIF KÖKENİ, EĞİTİMSEL KAZANIM VE DİKEY SOSYAL
HAREKETLİLİK İLİŞKİSİ</Başlık>
<Özetçe>Bu makale, eğitimin yukarı doğru dikey sosyal hareketliliğe etkisini
tartışmayı amaçlamaktadır. Araştırmalar, eğitim kazanımının sosyal sınıf kökeni ve
hareket edilen sosyal sınıf yeri arasındaki ilişkilere nasıl, ne kadar aracılık ettiğini
açıklamaktadır. Sosyal sınıf, insanların sosyal hareketlilik şanlarını etkilemektedir.
Bütünsel (absolute) hareketlilik, iş-meslek yapısındaki değişmelerin ortaya
çıkardığı toplam hareketliliği tanımlamaktadır. Görece hareketlilik ise farklı sosyal
kökenlerden gelen insanların farklı “sınıflar”a girme şanslarına işaret etmektedir.
Sosyal akıcılık, farklı sosyal kökenlerden bireylerin farklı sınıf durumlarına giriş
şanslarının ne kadar eşit olduğu anlamında bir toplumun açıklığının düzeyini
göstermektedir. Tartışmalar, sınıf etkilerinin hem eğitim süreçlerinde bireylerin
performansı hem bireylerin yetenekleri bakımından işlediğini ileri sürmektedir.</Özetçe>
<Anahtar>Eğitim-Bilgi, Yukarı Doğru Sosyal Hareketlilik, Sınıf
Eşitsizliği, Sınıf Kökeni, Ulaşılan Sınıf Yeri, Görece Hareketlilik, Sosyal Akıcılık,
Açık Toplum</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOSYAL SERMAYE VE TİCARİ ÖRGÜTLER</Başlık>
<Özetçe>Sosyal Sermaye bireyler arası ilişkilerde yer alan bir sermaye biçimi olarak kabul
edilmektedir. Günümüzde örgütlerin hızla değişen çevresel şartları yöneticileri; çalışanlar
arasındaki bağları kuvvetlendirme ve karşılıklı güveni ve anlayışı arttırma, insanları bir
araya getiren ve işbirliğine dayalı faaliyetleri mümkün kılan ortak düşünce ve davranışları
oluşturmanın yollarını aramaya yöneltmektedir. Teknoloji, küreselleşme, bağımsız çalışma,
sanal işyerlerinin artışı gibi etkiler bir anlamda saklı olan sosyal sermayeyi ön plana
getirmektedir. Bu çalışmada genel olarak sosyal sermaye kavramı ve bahsedilen bozucu
etkiler içinde yöneticilerin, güvene dayalı ilişkileri, iletişim ağını ve ortak hedefleri nasıl
oluşturabileceği incelenmektedir.</Özetçe>
<Anahtar>Sosyal Sermaye, Sosyal Sermaye Biçimleri, Ticari Örgütler, Sosyal Sermayenin
Olumsuz Etkileri.</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Geleceği Yapılandırmak: Gençlerin Toplumsal Refah ile İlgili
Konularda Geleceğe Bakışları</Başlık>
<Özetçe>Bu araştırma, gençlerin toplumsal refah açısından toplumun geleceğine ilişkin konulardaki
duyarlılıklarını ve kaygılarını belirlemek amacı ile planlanmış ve üniversite öğrenimine
devam eden toplam 300 genç üzerinde yürütülmüştür. Araştırma verilerinin toplanmasında
karşılıklı görüşme tekniğinden yararlanılmıştır. Gençlerin toplumsal refah algılarının
cinsiyet ve yaş ile ilişkili olup olmadığını belirlemek amacı ile t-testi, temel bilim alanına
göre farklılığı ortaya koyabilmek için tek yönlü varyans analizi (ANOVA) uygulanmıştır.
Araştırma sonuçlarına göre, gençler toplumsal refah açısından sağlıklı yaşam ile ilgili
konularda en çok madde bağımlılığının ve alkolizmin yaygınlaşmasından
kaygılanmaktadırlar. Ayrıca gençlerin sosyo-kültürel ve ekonomik yaşama ilişkin olarak en
çok ekonomik koşullar, yoksulluk ve iş bulma olanakları ile ilgili kaygı duydukları
anlaşılmaktadır.</Özetçe>
<Anahtar>Toplumsal refah, toplumsal gelecek, gençlik dönemi, kaygı, toplumsal
duyarlılık</Anahtar>
<Kaynak>Hacettepe Üniversitesi Sosyolojik Araştırma e-Dergisi</Kaynak>
<TürkçeKarakter>sorunsuz</TürkçeKarakter>
</makale>

<makale>
<Etiket>Sosyoloji</Etiket>
<Başlık>TÜRKİYE’DE SOSYOLOJİNİN KİMLİĞİ
</Başlık>
<Özetçe>Türkiye’ye sosyolojinin girişi Osmanlı’nın son dönemlerinde modernleşme
hareketlerinin etkisiyle olmuştur. Sosyolojiye, çöküş sürecindeki devleti kurtarma misyonu
yüklenmiş, bu yüzden sosyoloji resmi ideolojiye paralel olarak şekillenmiştir. Bu durum
Cumhuriyet döneminde de devam etmiş; sosyoloji, resmi ideolojiyi topluma benimsetme,
iletme ve meşru kılma amacını taşımıştır. Bu yüzden Türkiye’de sosyoloji topluma yeni bir
kimlik inşa etmek için bir araç olarak kullanılmıştır.</Özetçe>
<Anahtar>Türk Sosyolojisi,
Kimlik, Modernleşme
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>YENİ SOSYAL OLUŞUMLAR VE CEMAATİN DÖNÜŞÜMÜ
</Başlık>
<Özetçe>Klasik sosyoloji literatüründe cemaatin ilk ve en kapsamlı teorisini gemeinschaft
ideal tipi olarak Ferdinand Tönnies oluşturmuştur. Klasik sosyoloji boyunca cemaat hep
Tönnies’in ortaya koyduğu anlamda, geleneksel tarım toplumunun yaşam biçimini niteleyen
toprak temelli, dini geleneklere bağlı komünal ve yarı komünal, derin bir bizlik duygusu
içeren sosyal yaşam biçimi olarak algılandı. Modernleşmeyle birlikte bu anlamdaki cemaatten
topluma geçileceği ve cemaatin yok olacağı, yerini toplumun alacağı fikri benimsendi.
Yeni sosyal oluşumların cemaatsal karakterleri göz önüne alındığında klasik teoride
tanımlanan cemaat ile içinde yaşadığımız geç modern dönemlerin cemaatleri arasında belirgin
fakların ortaya çıktığı anlaşılmaktadır. Aslında bu yeni sosyal oluşumlar klasik
gemeinschafttan farklı özellikleri olan cemaatin yeni bir görünümünü temsil etmektedir.
</Özetçe>
<Anahtar>Cemaat, Gemeinschaft/Gesselschaft, Yeni Sosyal Oluşumlar,
Cemaatin Dönüşümü
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ÇOKLU SADAKAT EKSENİNDE TÜRK GÖÇMENLERİ
</Başlık>
<Özetçe>Bu çalışma Bulgaristan’dan 1989 yılında Türkiye’ye göç eden Türklerin, kendilerini
hangi kimlik altında ve nasıl tanımladıklarını göstermeyi amaçlamaktadır. Bulgaristan’dan
göç eden Türklerin tireli kimlik özelliklerini içerdiği iddiasını taşıyan bu çalışma, çok
kimlikliliği (Bulgar ve Türk kimliğine sahip olmayı) aynı anda yaşayan, her iki kimliği de
birbiri içine geçiren Türk göçmenlerinin, iki kültürün özelliklerini de aynı potada eritme
becerisini gösterebildiklerini ileri sürmektedir. Kültür çalışmalarında giderek yaygınlaşan
tireli (hypherated) kimlik, modernitenin temsil ettiği dualist ve merkezi bir yapının, öteki
aracılığıyla kendini inşa eden tek-biçimci kimliğinin yerini almakta; akışkan bir niteliğe sahip
olan, ulus ya da ulus aşırı coğrafyanın toprak parçasını tanımlayan, sadece kökene değil iki
yönlü kültürel aidiyet, çift yönlü sadakati içeren bir kültürü ifade etmektedir. Bu bağlamda
tireli (hyphenated) kimlik, sınırları belli olan bir özgüllükten ziyade, dinamik ve değişime
açık bir biçime sahip olmaktadır. Türklüğü, tarihle kurulan bağlarla tesis etmeyi amaçlayan
tirelilik, aynı zamanda Bulgar vatandaşı olmayı Batılı ve çağdaş olmaya eşdeğer görmektedir.
Biz duygusunu, bayrak ve vatan düşüncesini Türklüğün ispatına yönelik bir metafora
dönüştüren tireli kimlik, modern olmayı, çalışkan, dürüst ve düzenli olmayı edinildiği iddia
edilen Avrupalılık kültürüne dayandırmaktadır. Bu bağlamda çalışma, Türk ve Bulgar
kimliğine eşit uzaklıkta durmayı hedefleyen kimlik söylemlerinin analizini amaçlamaktadır.
</Özetçe>
<Anahtar>Kimlik, Tireli Kimlik, Milliyet, Din, Türk/Bulgar, Modernite ve Söylem</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRK SOSYOLOJİSİNDE AMERİKAN SOSYOLOJİSİ ETKİLERİ
BAŞLANGIÇ DÖNEMİ)
</Başlık>
<Özetçe>Türk sosyolojisinde 1940’lardan sonra gözlenen yapısal dönüşümü Amerikan
sosyolojisi etkisi ile açıklamaya çalışan çalışmamız, söz konusu etki sürecinin neden ve
sonuçlarını tartışmaktadır. Türk sosyolojisinde Amerikan sosyolojisinin etkilerini birkaç
dönemde ele alınabileceğini iddia eden çalışmam, bu dönemlerden sadece ‘başlangıç
dönemi’ni çözümlemeye çalışmakta ve kendi sınırını böylece belirlemektedir. Bu dönemde
Niyazi Berkes, Behice Boran, İbrahim Yasa ve Mübeccel Belik Kıray önde olan dört sosyolog
olarak görülmüş ve bu isimler değerlendirilmiştir.
</Özetçe>
<Anahtar>Amerikan Sosyolojisi, Türk Sosyolojisi, Yöntem, Etki</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>MODERN BİLİMİN ELEŞTİREL DAYANAKLARI
</Başlık>
<Özetçe>Konumuzun temelini teşkil eden “bilim eleştirisi” genelde Batı Uygarlığının bilime
dair iki anlayışı nedeniyle ortaya çıkmış bulunuyor. Bu iki anlayış, bir yandan bilimsel
yöntemin evreni anlama ve kavramanın tek geçerli yol olduğu inancı; öte yandan da bu
bilimin elde ettiği sonuçların aç gözlü bir teknolojiyle, daha çok kapitalist karın hizmetinde
uygulanmasının gayet uygun olduğu düşüncesidir. Modern bilimin eleştirilerini bu iki noktaya
dayandırarak iki grupta inceleyebiliriz. Birinci grup daha çok yine bilimin içinde
“metodolojik eleştiri” yoluyla modern bilimin aksayan yönlerini tamir etmeye çalışanlardır.
İkinci grup ise daha çok “insani değerleri” vurgulayarak ve doğu düşüncesine yönelerek
eleştirisini yapan batıda “anti – bilim” hareketi olarak ortaya çıkmış olan anlayıştır.
</Özetçe>
<Anahtar>Modern bilim, bilimcilik. bilim eleştiri, anti bilim</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>“ÇOKLU MODERNLİKLER PERSPEKTİFİ” ve TOPLUMSAL
KURAMLAR
</Başlık>
<Özetçe>Bu makale, son zamanlarda sosyal bilimin önemli çalışma konularından olan çoklu
modernlikleri ele almaktadır. Çoklu modernlikler perspektifinin inandırıcılığını tartışmak için,
modernlik üzerine olan karşıt kuramlar eleştirel anlamda değerlendirilmektedir. Öncelikle,
çoklu modernlikler perspektifine karşıt olan modernleşme ve neo-modernleşme kuramları
eleştirel yoldan incelenerek, modernliğin zorunlu olarak Batı ile eş anlamlı olmadığı
tartışılmaktadır. İkinci olarak, son dönemlerde önemli dikkatler toplayan medeniyetler
çatışması yaklaşımı sorgulanarak modernliğin medeniyetler arasında bir aktör olduğu
vurgulanmaktadır. Sonuç olarak, bir çoklu modernlikler sosyolojisi için üzerinde çalışılması
gereken bazı temel konular önerilmektedir.
</Özetçe>
<Anahtar>Çoklu modernlikler, Medeniyetler çatışması, Modernleşme
Teorisi, Modernlik, Tarihin sonu
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SİVİL TOPLUMU YENİDEN SİYASETİN İÇİNDE DÜŞÜNMEK
</Başlık>
<Özetçe>Bu yazı Türkiye’de sivil toplum algısını tartışmayı amaçlamaktadır. Her ne kadar
sivil toplum kavramı ülkede demokratikleşme sürecinin önemli bir koşulu ve bileşeni olarak
betimleniyor olsa da, ana-akım sivil toplum kavramsallaştırılmasında sivil toplum-siyasal
toplum arasında kurulan karşıtlık ve ikileme dayalı bir eğilim demokratikleşme sürecini
pekiştirmek ve derinleştirmekten daha ziyade bu süreci olumsuz yönde etkileyen bir boyut
taşımaktadır. Bu yazı sivil toplum ve siyasal toplum arasında dengeli bir ilişkinin kurulması
ve korunması yoluyla ancak uygun demokratik bir toplumsal yapının gelişebileceği iddiasını
ileri sürmektedir.
</Özetçe>
<Anahtar>Sivil toplum, Siyasal toplum, Demokratikleşme, Devlet-sivil
toplum ilişkisi, Sivil toplumun aşırı siyasallaşması
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Suç, Ataerkillik ve Kapitalizm
</Başlık>
<Özetçe>Bu yazının amacı, suç ve ataerkil kapitalist sistem arasındaki ilişkileri tanımlamak
ve bu ilişkileri tartışmayı amaçlamaktadır. Suçun nedenleri ve açıklamaları ile ilgili çeşitli
düzeylerde kuramlar varsa da bu çalışmada radikal kriminoloji yaklaşımı, bu kuramın suç
nedenlerini toplumsal yapı ve toplumsal ilişkiler ağını daha geniş çerçeveden tartıştığı
düşüncesi ile konuyu incelemek için temel alınmıştır.
</Özetçe>
<Anahtar>Radikal kriminoloji, Ataerkillik, Suç, Kapitalizm, Cinsiyet,
Kapitalizm ve cinsiyet</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SAPMANIN TIPSALLAŞTIRILMASI VE TIBBIN TOPLUMSAL
NORMALİTEYİ SAĞLAMA İŞLEVİ
</Başlık>
<Özetçe>Bu çalışmada temel amaç hastalık, sapma ve tıpsallaştırma arasındaki ilişkiyi analiz
etmektir. Bu çerçeve içinde de hastalığın nasıl sapan davranış ve sapan davranışın da nasıl
hastalık olduğu, tıpsallaştırma süreci bağlamında önem kazanmaktadır.
Tıpsallaştırma, farklı düzeylerde ortaya çıkan özel sosyal ve tıbbi formasyonlara
sahip bir sosyal süreçtir. Daha önce sapan ya da suç olarak tanımlanan davranış ya da
durumların, hastalık olarak tanımlandığı bir içeriğe sahiptir. Bu tür bir yeniden tanımlama da
elbette hem birey hem de toplum açısından önemli sonuçlara sahip olacaktır.
</Özetçe>
<Anahtar>Hastalık, Sapan davranış, Sosyal kontrol ve tıpsallaştırma
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>GASP SUÇUNU İŞLEYENLER ÜZERİNE SOSYOLOJİK BİR
ARAŞTIRMA: ELAZIĞ E TİPİ CEZAEVİ ÖRNEĞİ
</Başlık>
<Özetçe>Bu çalışma, Elazığ E tipi cezaevinde tutuklu/hükümlü bulunan gasp suçlularını konu
edinmektedir. Ülkemizde son dönemlerde, gasp suçlarında bir artış eğiliminin gerçekleşmesi,
konunun incelenmesinin gerekliliğini ortaya koymaktadır. Bu çerçevede araştırma, gasp
suçunu işleyenlerin; sosyo-ekonomik, demografik ve kültürel profiline ilişkin bazı bulgular
ortaya koymak amacıyla gerçekleştirilmiştir. Araştırmanın bilgi toplama aracı olarak, anket
kullanılmıştır. Araştırma grubunda toplam olarak 20 gasp suçundan tutuklu/hükümlü
bulunmaktadır.
</Özetçe>
<Anahtar>Suç, Gasp, Suçlu profili
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İNTERNETİN SOSYAL BOYUTLARI
</Başlık>
<Özetçe>Bilgisayar, bilgisayar ağları ve özellikle İnternet teknolojileri yaşamın hemen her
yönünü etkilemektedir. İnternet siberuzay olarak adlandırılan yeni bir sosyal uzay yaratmıştır
ve insan yaşamında dramatik değişmelere yol açmıştır. İnternet sadece küresel bir bilgisayar
ağı değildir ve İnternet aracılığıyla etkileşen milyonlarca insandan oluşur. Bu makale
siberuzaydaki etkileşimlerin sosyal etkileri ve İnternetin sosyal boyutlarına dikkat
çekmektedir.
</Özetçe>
<Anahtar>Siberuzay, Siberkültür, Bilgisayar aracılığıyla iletişim, Çoğul
varlık, Eşzamanlı sohbet, Bağlantı içi Etkileşim</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>80.YILDA CUMHURİYET-SPOR BİRLİKTELİĞİ
</Başlık>
<Özetçe>80 yılda Cumhuriyet-Spor birlikteliğini, bu süre içinde Türkiye’de yaşanan çeşitli
ekonomik, siyasal ve toplumsal gelişmelerden bağımsız düşünemeyiz. Ayrıca bu birlikteliğin
izlerini; sportif örgütlenme birimlerinde, hükümet programlarında, hazırlanan yasalarda,
kalkınma planlarında hatta anayasada bulabiliriz. Ancak Türkiye Cumhuriyeti devletinin
sporu, hiçbir dönemde önemsemediğini ve kısa süreli, genel geçer anlayışlar çerçevesinde
spor olgusuna yaklaşıp, tüm toplumu ilgilendiren böylesine önemli bir konuda kapsamlı ve
uzun vadeli bir spor politikasını oluşturup hayata geçir(e)mediği gerçeğini de unutmamalıyız.
</Özetçe>
<Anahtar>Cumhuriyet, Spor, Spor politikaları, Hükümet, Toplum
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>FRANKFURT OKULU’NUN SOSYAL BİLİM ANLAYIŞI
</Başlık>
<Özetçe>Frankfurt Okulu’nun sosyal bilim perspektifi anti-pozitivisttir ve özdeşlik
teorisine karşı çıkışa dayanmaktadır. Okul’un pozitivizm eleştirisi nedensellik, bilimcilik,
nesnellik, ampirizm, genellemelerle sosyal olguları açıklama üzerine odaklanır. Bu
bağlamda Frankfurt Okulu diyalektik bir sosyal bilim inşa etmeyi amaçlamıştır.
</Özetçe>
<Anahtar>Pozitivizm eleştirisi, Hermeneutik, Diyalektik, Sosyal
bilim, Yöntem</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BOŞ ZAMANIN DEĞİŞEN YÜZÜ: YAŞAM DENEYİMLERİ VE KİMLİK
İNŞAI
</Başlık>
<Özetçe>Modernite ile birlikte, toplumsal alanın hemen her noktasında, bir farklılık,
başkalaşım ve altüst yaşanmaktadır. Modernliğin/kapitalizmin iki farklı yaşam alanına (iş/iş
dışı) böldüğü sosyal dünyada, boş zaman artık, iş gibi özerk/spesifik bir yaşam alanıdır.
Modern dönemde boş zaman, kapitalist kâr esprisine ivme kazandıran bir alan olarak
düzenlendi.
Böylelikle, boş zaman, araçsal, metalaşmış, örgütlü, ticari ve kurgusal bir etkinlik
alanı haline geldi. Boş zaman, daha çok kapitalist çıkarlara hizmet edici bir kullanım değerine
sahip oldu. Bundan dolayı boş zaman, bireysel inisiyatifin bir zamanı değil, daha çok örgütsel
yapıların iktidarına teslimiyetle karakterize olan bir zaman/yaşam alanıdır. Bu yazıda
moderniteyle birlikte, boş zamanın kapitalist doğası, dev boş zaman endüstrileri, boş vaktin
tüketimci karakteri, kimlik, postmodernizm ve turist deneyimleri bağlamında boş zamanın
değişen görünümleri üzerinde durulmaktadır.
</Özetçe>
<Anahtar>Boş zaman, Kimlik, Boş zaman deneyimi, Boş zaman
kimlikleri, boş zaman endüstrileri / ekonomileri
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOSYOLOJİK AÇIDAN FUTBOL FANATİZMİ
</Başlık>
<Özetçe>Tüm dünyada sosyal bir fenomen olarak ortaya çıkan ve kitlelerin dili haline gelen
futbol, bünyesinde ne yazık ki şiddeti barındırmakta ve bu şiddet oyunun çekiciliğine gölge
düşürmektedir.
Futbol sahaları ve çevresinde gelişen şiddet sadece futbola özgü değildir. Sorun salt
polisiye tedbirlerin arttırılması ile de çözülemez. Futboldaki şiddeti içinde ortaya çıktığı
toplumsal ve ekonomik koşullarla ilişkilendirmek gerekmektedir. Ancak böyle bir perspektif
sorunu doğru kavramamızı sağlayacaktır.
</Özetçe>
<Anahtar>Futbol, Şiddet, Holigan, Futbol fanatizmi,Taraftar
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>EDEBİYAT SOSYOLOJİSİ VE HAYAT
</Başlık>
<Özetçe>Bu çalışmada, edebiyat olgusu ile genelde sosyoloji özelde hayat arasındaki ilişkiyi
analiz etmeyi denedim. Edebiyat sosyolojisi, edebiyat ile toplumsal olgular arasındaki
karşılıklı ilişkileri ve söz konusu ilişkinin değişik yönlerini, yansımalarını inceleyen bir
disiplindir. Edebiyat sosyolojisi, edebiyat-toplum ilişkisi üzerinde oluşmaktadır. Bu disipline
göre edebiyat toplumun bir tür ifadesidir. Buna göre edebiyat topluma ve hayata etki
etmektedir. Dolayısıyla edebiyat sosyolojisinin ilgi merkezi hayattır.
</Özetçe>
<Anahtar>Edebiyat sosyolojisi, Edebiyat, Toplum, Hayat</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ORHAN KEMAL’İN ESERLERİNDE MODERNLEŞME, BİREY VE
GÜNDELİK HAYAT
</Başlık>
<Özetçe>Estetik ve edebiyat, toplumsal yaşamın izlerini taşıyan etkinlikler olarak
bizlere toplumsal değişim ve dönüşümle ilgili bilgiler sunar. Özellikle gerçekçi edebiyat
toplumsal olguların estetik boyutta kurgulaması olan farklı anlam dünyalarını ihtiva eder.
Modernleşmeyle birlikte, makineleşme, kentleşme, göç gibi olgular Türkiye’de toplumsal
ekonomik yaşamı kökten değişime uğratmıştır. Orhan Kemal romanları, Türkiye toplumunun
1960’lara kadar yaşadığı bu dönüşüm ve çözülmeyi estetik boyutta kurgulamaya
çalışmaktadır. Yazarın romanlarında bu süreçte oluşan toplumsal çözülmeyi, sınıfların
yapısındaki nitel değişimleri ve ortaya çıkan birey tiplerini görmek mümkündür.
</Özetçe>
<Anahtar>Gerçekçi roman, Estetik, Modernleşme
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BEDENİN ÖLÜMÜ: MODERN ÖNCESİNDEN POSTMODERNE BEDEN VE ÖLÜM
</Başlık>
<Özetçe>Ölüm, kültürün oldukça kapsayıcı ve önemli bir öğesidir. Sadece basit bir fiziksel olay
olmayıp doğası ve modelleri, toplumsal faktörler tarafından şekillendirilir. Modern ve
Postmodern toplumlardaki ölüm deneyimi, Modern öncesi toplumlardan özellikleri açısından
farklılıklar gösterir. Ölümün Modern temsilindeki ilk önemli adım, ölüm nedenini bedene
bağlamak olmuştur. Böylece Modern toplumlarda ölüm, bedenin hastalığı olarak ortaya
çıkmaya başlamıştır.
</Özetçe>
<Anahtar>Beden, Ölüm, Modern öncesi, Modernite, Postmodernite</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜKETİM TOPLUMUNDA ÖZGÜRLÜK SORUNU
</Başlık>
<Özetçe>Bu çalışmada, günümüz modern toplumlarında yaşanmakta olan tüketim olgusu
üzerinde durularak, küreselleşme süreciyle birlikte tüketim eyleminin; bireyin sosyal sınıf,
rol, statü ve kimliğinin ayrılmaz bir parçası haline gelmesinin nedenlerine değinilecektir.
Ayrıca bireyin özgürlük sorununu, kapitalizmin yükselişine ideolojik meşruiyet kazandıran
liberal felsefenin mantığı içinde ele alınacaktır. Gerçekçi bir eleştirel bakış ortaya koyabilmek
için de, belirli siyasi ve toplumsal koşuların ürünü olarak ortaya çıkan tüketim ideolojisinin
yapısal bir çözümlemesi yapılacaktır.
</Özetçe>
<Anahtar>Tüketim Toplumu, Kapitalist Kültür, Liberalizm, Özgürlük
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>CAVİT ORHAN TÜTENGİL’İN SOSYOLOJİK BAKIŞ AÇISI
</Başlık>
<Özetçe>Bu makalede 1980 öncesinde Türk sosyolojisinin önde gelen sosyologlarından biri
olan Cavit Orhan Tütengil’in (1921–1979), çalışmaları ve sosyoloji anlayışı üzerinde
durulmaktadır. Tütengil’in bilimsel çalışmalarından çıkardığı bazı sonuçların günümüzde de
geçerliliğini sürdürmekte olduğu söylenebilir. Tütengil’in sosyolojisinde öne çıkan
özelliklerden biri, Türk toplumunun somut ihtiyaçlarına cevap verme anlayışıdır. Tütengil,
yaşadığı dönemde, Türk sosyolojisinin öncelikle üzerine eğilmesi ve çözümler üretmesi
gereken ulusal bilim gündemini saptamaya önem vermiş ve bu doğrultuda çalışmalar
yapmıştır. Çalışmalarında hem teorik hem de pratik boyutlara eşit önem vererek bir bütünlük
kurmaya çalıştığı görülmektedir.
</Özetçe>
<Anahtar>Tütengil, İkili yapılar, Eğitim, Azgelişmişlik, Tortular</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SAUSSURE’ÜN YAPISAL DİLBİLİM KURAMININ
SOSYAL BİLİMLER METODOLOJİSİNE KATKISI
</Başlık>
<Özetçe>Bu çalışmada, İsviçreli dilbilimci Ferdinand de Saussure’ün tarihsel analizi
reddedişinin ve dili bütünlüklü bir göstergeler sistemi olarak ele alışının sosyal bilimler
metodolojisindeki nesnel – bilimsel bilgi arayışına hangi bağlamlarda katkı yaptığına
değinilmiştir. Bununla birlikte yapısal dilbilim çığırının dilbilimde yarattığı devrimci
metodolojik gelişmelere ve bu gelişmelerin tüm sosyal bilimler için örnek bir model olup
olamayacağına, (bilinç-bilinçdışı tartışması ve sosyal bilimlerin imkânı bağlamında) dilin,
dilbilimin yapısal tarzda ele alınışının bütün diğer sosyal bilimler için ne gibi bir anlama sahip
olduğuna değinilmiştir.
</Özetçe>
<Anahtar>Bilinçdışı, Tarihsel dilbilim, Yapısal dilbilim, Gösterge,
Eşzamanlı analiz-Artzamanlı analiz, Dizim-dizi</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İKTİDAR VE EĞİTİM
Din Kültürü ve Ahlâk Bilgisi Ders Kitaplarındaki Anlam Dünyası
</Başlık>
<Özetçe>Din ve İktidar: Ortaöğretim Din Kültürü ve Ahlâk Bilgisi Ders Kitaplarında Yaşam
Dünyası adlı çalışma, 1980 sonrası Türkiyesi’nde din kurumunun eğitim kurumu yoluyla
araçsallaştırılması ve politik iktidarın çeşitli taleplerine ve beklentilerine uygun bir ideolojiye
dönüştürülmesi üzerinde yoğunlaşmaktadır. Çalışmanın ana savı, lise ve lise dengi okulların
müfredatında kullanılan din dersi kitaplarının birer ideolojik söylem malzemesi ve iktidarın
dili haline geldiği noktasında yoğunlaşmaktadır. Çalışmanın metodolojik yaklaşımı ise
eleştirel hermeneutik yöntemi olup, ders kitaplarından seçilen metinler söylem analizine tabi
tutulmaktadır. Buna göre söz konusu çalışma, Türk modernleşmesinde kullanılan
pozitivizmin bir ideoloji olarak kullanımı, buna bağlı olarak laiklik ve sekülerleşmenin
topluma yerleştirilme çabaları, dini denetime tabi tutarak iktidar tarafından bir araç haline
gelmesi gibi konular irdelemektedir.
Ders kitaplarının farklı bağlamlarda ideolojik malzemeler olabileceği düşüncesinden
hareket eden çalışma, 1980 sonrası toplumsal gelişmelere bağlı olarak, yurttaşlık, Türk-İslam
sentezini, sekülerleşme ve pozitivizm bağıntısı gibi temaları analiz etmektedir. Çalışmanın
ana ekseni, (politik) iktidarın uhrevi alandan hareket ederek kitaplarda yazmaya ve yeniden
yaratmaya çalıştığı kendi dünyevi yaşam dünyasını anlama gayreti etrafında
yoğunlaşmaktadır.
</Özetçe>
<Anahtar>İdeoloji, Söylem, Din, Türk-İslam sentezi, Okul kitapları, Sekülerleşme,
Pozitivizm
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ESTETİK VE ROMANIN SOSYOLOJİK ANLAMI
</Başlık>
<Özetçe>Bu makale, estetiğin ve romanın sosyolojik karakteri üzerine genel bir bakışı
sunmaktadır. Estetiğin tekil karakteri toplumsal anlamların taşıyıcısıdır. Bireyin estetik
yansıtmaları, kendi tarihsel ve sosyal koşullarının etkisine açıktır. Edebiyat, özellikle roman,
bütün anlam oluşturucu süreçleriyle, toplumsal kurumların içinden geçerek var olur. Her
yazar, romanı oluştururken çoğunlukla bilinçsiz bir şekilde kendi tarihsel ve sosyal zihniyet
yapısının da aktarıcısı olur. Estetiğin epistemolojik kaynakları onu sosyolojik bir anlama
zeminine de çeker. Romanda, estetik yaratım süreçlerinin tamamı toplumsal bir temel üzerine
yükselir. Romanın anlamsal yapısını oluşturan bütün parçalar diğer toplumsal özneleri
gerektirdiğinden sosyolojik yorum ve okuma ihtimali de ortaya çıkar. Batıda romanın
gelişimiyle toplumsal değişim arasında paralel bir ilişki vardır. Rönesans’tan 20. yüzyıla
kadarki bütün toplumsal değişim süreçleri edebi metinlerden, özellikle de romandan takip
edilebilir. Bu anlamlar, bütün estetik ürünlerde olduğu gibi romanda da açık değil, örtük bir
biçimde verilir. Sanatçının gerçekliği kendine göre algılayıp yansıtması estetik üretimin öznel
yanı olur. Estetiğin bozup yeniden yarattığı gerçeklik, toplumsal yaşamın bir parçasıdır.
Bütün sanatsal eylemler, öznelliğin özgür gerekliliğiyle, nesnel tarihsel koşulların
diyalektiğinde belirlenir. Bütün bu süreçte geçerli olan, katı bir determinizm değil, diyalektik
işleyiştir.
</Özetçe>
<Anahtar>Estetik yansıtma, Yazar, Roman, Edebiyat sosyolojisi,
Toplumsal gerçeklik
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOSYOLOJİ ÖĞRETMEK
</Başlık>
<Özetçe>İnsanı anlamak, onun eylemlerinin üzerinde odaklaşmakla mümkündür. İnsan
eylemlerinin neden ve sonuçlarını araştırmayı kendine konu edinen disiplin alanları ise
kendilerine özgü perspektifler ile bu insani etkinlikleri araştırmayı hedeflerler. Disiplin
alanlarını farklı kılan, insan eylemlerinin sınıflandırılma niteliğidir. Sosyoloji açısından
farklılık ise, insan topluluğuna ‘sosyolojik bir bakış’ ile bakmaktır. Sosyoloji kendini
öğreterek ayakta tutar. Sosyolojinin örgütsel temeli de akademik bölümler olmuştur. Bir
kurum olarak üniversite, daima uygarlığın temel görünümlerini yansıtmıştır. Önemli temel
niteliklerinden biri de, akademisyen ve öğrenci arasındaki spesifik bilimsel ve insan
ilişkileridir. Bu noktada öğretme, sosyolojinin etkisini genişleten yaşamsal bir araçtır.
</Özetçe>
<Anahtar>Sosyoloji, Sosyolojik bakış açısı, Sosyoloji öğretmek
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRKİYE’DE SOSYOLOJİ DERS/EL KİTAPLARINDA
SOSYOLOJİ VE FELSEFE TASAVVURU
</Başlık>
<Özetçe>Bu yazıda, 1920’lerden bu yana Türkiye’de yayımlanmış sosyoloji ders kitapları
üzerinde yapılan bir incelemenin sonuçları aktarılmaktadır. Sosyoloji ve sosyolojik yöntem
konusunda, ders kitaplarında şu ortak noktaların öne çıktığı tespit edilmiştir: monist bir
sosyoloji kurgusu; sağduyu bilgisi ve bilimsel bilgi arasında oluşturulan karşıtlık; sosyolojik
bilginin birikimsel bir süreç içinde geliştiği şeklinde bir disiplin tarihi; objektif ve doğal bir
gerçeklik olarak toplum tasavvuru; tümevarımsal bir yöntem ve araştırma anlayışı; yöntem ve
empirik verinin birbirinden bağımsız olduğu şeklinde bir önkabul; kavramsal temsillerin
empirik veriye tekabül ettiği şeklinde bir bilgi teorisi ve nihayet felsefeden bağımsızlaştırılmış
bir sosyoloji söylemi.
</Özetçe>
<Anahtar>Pozitivist sosyoloji, Metodoloji, Nesnellik, Sosyoloji
tasavvuru</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SOCIUS, OIKOS, POLIS
</Başlık>
<Özetçe>Bu makalenin konusu socius, polis ve oikos gibi farklı birliktelik formları üzerinde
yoğunlaşmak ve varsa aralarındaki farkı tespit edebilmektir. Makalede oikos ve polis’in
socius’un iki farklı veçhesi olduğu ileri sürülmektedir. Socius’un ikiyüzlü Janus’a
benzemesini etkileyenin güç olduğu iddia edilmektedir.
</Özetçe>
<Anahtar>Socius, Polis, Oikos, Güç, Şiddet, Müzakere, Rıza</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TÜRKİYE CUMHURİYETİ’NİN SOSYOLOJİK
TEMELLERİ
</Başlık>
<Özetçe>Bir ulus-devlet olan Türkiye Cumhuriyeti derinlemesine bir biçimde sosyolojiden
esinlenen bürokrat ve asker seçkinler tarafından inşa edilmiştir. Bu Türk seçkinleri,
aydınlanma ve pozitivist adlı iki felsefe temeline dayanan batı modelini örnek olarak
almışlardır. Bildiğimiz üzere pozitivizm, sosyolojinin doğmasına yol açmıştır.
Feodal toplumun yıkılmasından sonra, Fransız Devrimi’nin gerçekleşmesiyle
birlikte yeni bir ussal toplum inşa etmek için burjuva aydınları bilime ve özellikle de
sosyolojiye başvurmuşlardır. Batı’da ulus-devlet Sanayi Devrimi’nin, burjuva toplumu da
toplumsal tarihsel süreçlerin ürünüydü. Bu görünüm içinde sosyoloji, sadece burjuva toplumu
ve ulus devletin meşrulaştırmasını sağlayan bir bilim olmaktadır. Osmanlı İmparatorluğu’nun
yıkılmasından sonra kurulmuş olan Türkiye Cumhuriyeti sanayi toplumundan doğmadı. Ne
burjuva ne de işçi sınıfına sahipti. Batı modelinin tersine, yukarıdan aşağıya doğru
gerçekleştirilmiş bir inşadır. “Kemalizm” olarak adlandırılan bu model bitmemiş bir projedir.
1950’de iktidara gelen Demokrat Parti tüm ekonomi politikaları değiştirdi. 1980
darbesinden sonra Anavatan Partisi aşırı bir liberalizmi benimseyerek Türk ekonomisini
dünyanınkiyle bütünleştirmeye çalıştı. Böylece Türkiye Cumhuriyeti tamamen değişmiş oldu.
</Özetçe>
<Anahtar>Ulus devlet, Pozitivizm, Seçkinler, İnşa</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>STATE FORMATION: STRUCTURE OR CULTURE?
</Başlık>
<Özetçe>Bu makale, devlet kuruluşu sürecini analiz etmeyi hedeflemektedir. Devlet kuruluşu
süreci üstüne olan yapısal ve kültürel teorileri değerlendirerek, tarihsel sosyologların ve
sosyal teorisyenlerin bu sözü edilen geniş süreci analiz etmek için iyi donanımlı ve tutarlı bir
teori geliştiremediklerini göstereceğiz. İlk olarak, devlet ve devlet kuruluşu tanımları üzerinde
durmaktayız. İkinci olarak, devlet kuruluşu üstüne olan teorileri iki geniş kategoriye
ayıracağız: yapı-yönelimli ve kültür-yönelimli teoriler. Bu teorilerin devlet kuruluşu sürecini
altından kalkılamayacak düzeyde nasıl temsil ettiklerini göstermeyi hedeflemekteyiz. Sonuç
olarak, yapısal ve kültürel elementlerin kombinasyonu üzerinde temellendirilen ve farklı
düzeylerdeki faktörlerin analiziyle örülmüş devlet kuruluşu teorisini savunuyoruz.
</Özetçe>
<Anahtar>Devlet, Devlet kuruluşu, Kültür, Sosyal teori, Yapı
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KENTSEL DÖNÜŞÜMÜN DİĞER CEPHESİ:
MERKEZİN ÇÖZÜLMESİ ÜZERİNE BİR ARAŞTIRMA
</Başlık>
<Özetçe>Çağımızda yaşanan gelişmeler, kentlerin geleneksel yapılarını alt üst etmektedir.
Büyük kentlerin kenar semtlerini tanımlamada, gecekondu teriminin yetersiz kalması ve varoş
teriminin daha sık kullanılmaya başlanması, bu alt üst oluşun göstergelerinden birisi.
Yapılaşmadan alt yapı hizmetlerine, işsizlikten kente uyum sağlama
mekanizmalarına kadar bir dizi sorunla yüklü olan gecekondu alanları, hem akademik
dünyanın hem kamu yöneticilerinin hem de medyanın daha fazla ilgisini çekmiştir. Kentleşme
sorunları dendiğinde hemen herkesin aklına kentin bu bölgeleri gelmektedir. Bu durum,
kentteki değişme ve sorunların buralarda olduğu varsayımına dayanmaktadır. Oysa
günümüzde yaşanan kentleşme süreci, kent merkezinin yapısı ve anlamını da
değiştirmektedir.
Bu makalede, kentin mekansal ve sosyal merkezlerinin değişimi üzerinde kısa bir
değerlendirme yapılıp, İzmir’in Alsancak semtinde gerçekleştirilen bir ampirik araştırmanın
bazı sonuçlarına yer verilecektir.
</Özetçe>
<Anahtar>Kentsel dönüşüm, Merkezin çözülmesi, Gönüllü dışlanma, Elit
gettolaşması</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KENTE GÖÇ VE KADINLARIN KENTLE BÜTÜNLEŞMELERİ:
ANTALYA’DA TOPLUM MERKEZLERİ ÖRNEĞİ
</Başlık>
<Özetçe>Bu makalede, kırdan kente göç eden gecekondu ailelerinde, kadının kentsel yaşamla
bütünleşmesi sürecinde toplum merkezlerinin rolü ele alınmıştır. Antalya’daki 5 toplum
merkezinden seçilen 76 kişilik örneklem üzerinde bir araştırma yapılarak veriler ortaya
konmaya çalışılmıştır.
</Özetçe>
<Anahtar>Toplum merkezleri, Gecekondu aileleri, Göç</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KADINLARIN İKİLEMİ: İŞ VE AİLE YAŞAMI
</Başlık>
<Özetçe>Aile ve iş yaşamı arasındaki ilişki kadınlar için önemli bir ikilemi oluşturur. Kadının
işgücüne katılımı, aile içi ilişkilerinde bazı değişiklikleri de beraberinde getirmektedir.
Çalışmayan kadın zaman ve enerjisinin neredeyse büyük çoğunluğunu ailesi için kullanırken,
çalışan kadın iş ve aile yaşamı arasında denge kurmak durumundadır. Bu dengeyi
sağlayabilmek özellikle işbölümünün geleneksel cinsiyet rolleri temeline göre ayrıldığı
toplumlarda daha güç olmaktadır.
Kadının tam zamanlı ya da yarım zamanlı bir işte çalışıyor olması, çalıştığı iş kolu,
işyerindeki konumu, çalışma saatleri kadının aile içi ilişkileri ile yakından ilgilidir. Bu
bildiride toplumsal cinsiyet bağlamında kadının işgücüne katılım modelleri ve aile içi
ilişkileri irdelenecektir.
</Özetçe>
<Anahtar>Aile hayatı, Cinsiyet, İş yaşamı</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SİYASAL İKTİDARIN SÖYLEMİNDE KADIN
</Başlık>
<Özetçe>Cumhuriyetin kurulmasıyla birlikte, Türkiye’de modern bir toplum projesi
uygulamaya konmuştur. Sosyal yaşamın her alanında köklü değişmeleri içeren söz konusu
projenin konularından biri de kadın ve ailedir. Modern bir yaşamı ve onu oluşturacak modern
insan tipini yaratmayı içeren projenin gerçekleştirilmesi sürecinde siyasal iktidarın tavrı,
politikası, önemli olmaktadır. Bu süreçte, siyasal iktidarın söyleminde, mevcut sosyal
koşullara bağlı olarak, önemli değişmeler yaşanmıştır.
Burada siyasal bir projeyi, ilk ortaya koyan bir metin olarak hükümet programları ele
alınacaktır. Bu programlardan hareketle, siyasal iktidarın kadına yönelik söyleminde yaşanan
değişme eğilimi üzerinde durulacaktır.
</Özetçe>
<Anahtar>Siyasal iktidar, Hükümet programı, Kadın, Söylem,
Modernleşme
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>İzmir Yahudileri:
İşadamı Kimliğinin Dönüşümü
</Başlık>
<Özetçe>Bu makaleni amacı, Osmanlı imparatorluğudan günümüze
İzmir Yahudi cemaatinin ekonomik kimliğini bir alan araştırması ışığında tarışmaktır. Çeşitli
sekörlerden 10 işadamıyla derinlemesine mülakat tekniğiyle yapılan görüşmelerde, cemaat
üyesi işadamlarının dönüşümü ele alınmıştır. Deneklerin profili, şirket geçmişleri, bir yaşam
biçimi olarak Yahudilik, “tüccar Yahudi”, “cimri Yahudi” sıfatlarına bakış, para nedir, nasıl
kazanılır, iş adamı gözüyle iş, deneklerin gözünden geçmişte ve günümüzde İzmir, işadamı
için risk alma, işadamı kimliği, tartışmaları yapılmıştr. Sonuçta İzmirli Yahudi işadamlarının
İzmir ithalat–ihracat ve ticaret alanında kan kaybettiği görüşünde birleştikleri gözlenmiştir.
</Özetçe>
<Anahtar>İzmir, Yahudi cemaati, İşadamı, Kimlik, Dönüşüm</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>DİJİTAL BÖLÜNME VE GENÇLİK:
Bilgi Toplumunun Sınırlarında Erişilen Toplumsallık
</Başlık>
<Özetçe>Küreselleşme süreci içinde; bilgi ve enformasyon teknolojileri üzerinde ilerleyen
tüm toplumlarda dijital bölünmeler, söz konusudur. Toplumsal eşitsizliklerle bilgi ve
enformasyon teknolojilerinin dağılımı, birleşmektedir. Söz konusu teknolojilerin eşitsiz
dağılımı, sosyal kategoriler arasında bilgi boşluğu/uçurumu yaratmaktadır.
Telekomünikasyon teknolojileriyle bu teknolojiler birleşerek, gündelik yaşamın
zaman ve mekân organizasyonlarını değiştirmektedir. Bu durum toplumsal farklılıkları daha
da derinleştirerek, bireylerin gündelik yaşamları üzerinde etkili olmaktadır.
Üniversite ortamlarında öğrenciler; müfredat içerikleri, sahip oldukları teknolojilerle
dijital bölünmeleri aşmaktadır. Böylece, öğrenciler, teknolojik avantajlarla olanaklar elde
etmekte ve yaşam biçimlerini değiştirmektedirler. Öğrenciler, sonraki yıllardaki bilgi
toplumunun bireyleri olarak toplumsallaşmaktadır.
Bu çalışmada; üniversite öğrencilerinin sanal ortamdaki hareketlilikleri cinsiyet
temelinde araştırılmaktadır.
</Özetçe>
<Anahtar>Toplumsal katılım, Bilgi ve iletişim
teknolojileri (ICT), Gündelik yaşam, Gençlik kültürü,
Üniversite gençliği</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>BİR MODERNLEŞME İDEOLOJİSİ OLARAK İSLÂMCILIK
</Başlık>
<Özetçe>Bu makale, bir modernleşme projesi ve ideolojisi olarak İslâmcılığın, genel anlamda
teorik iddialarını serilmemeyi hedeflemektedir. Bu bağlamda İslâmcı düşüncenin ortaya
çıktığı Osmanlı’dan Türkiye Cumhuriyeti’ne kadar olan seyrini ele alan söz konusu çalışma,
İslâmcı düşünürlerin felsefi, sosyal ve politik konularda ileri sürdükleri düşünceleri ve bu
düşüncelere yön veren kavramsal öz ve içeriği analiz etmeyi amaçlamaktadır.
</Özetçe>
<Anahtar>İslâmcılık, Din, Modernleşme, İdeoloji
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRESEL SİVİL TOPLUMUN PARADOKSLARI
</Başlık>
<Özetçe>Bu makalede, sivil toplum örgütlerinin global bir işleyiş içinde etkinlikleri analiz
edilmektedir. Küreselleşme süreciyle bağlantılı olarak sivil toplum örgütleri alanında bir
ayrışma yaşanmaktadır. Bu ayrışmanın bir yüzünde ekolojik-toplumcu örgütler (insan hakları
örgütleri, feministler, savaş karşıtı örgütler vb.); diğer yüzünde ise, neo liberal projenin dünya
ölçeğinde uygulanmasında aracılık rolü üstlenen sivil toplum örgütleri (kalkınma amaçlı
örgütler). İkinci düzeyde yer alan sivil toplum örgütleri küreselleşme süreciyle ortaya çıkan
sosyal problemlerin çözümünde işbirliğine çağrılmaktadır. Bu işbirliğine gönüllü sivil toplum
örgütlerinin sayısı ve etkinliğinde de her geçen gün bir artış yaşanmaktadır. Zira neo liberal
tahayyülde, devletin sosyal sorumlulukları arasında yer alan hizmetlerin (eğitim sağlık gibi),
devletten daha az bürokratik ve esnek sivil toplum örgütlerine havale edilmesi stratejik bir
hedef olarak düşünülmektedir. Bu ikinci grup sivil toplum örgütleri, sosyal devletin asli
görevleri arasında olması gereken bu sorumlulukları devlete hatırlatmak yerine üstlenmeye
istekli görünmektedir.
</Özetçe>
<Anahtar>Küreselleşme, STOlar, Neo-liberalleşen sivil toplum,
Demokrasi
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>FUTBOL SAHALARI VE SPOR SALONLARINDAKİ HAK İHLALLERİ VE
TARAFTARLAR ÜZERİNDEKİ ETKİSİ
</Başlık>
<Özetçe>Bu çalışmanın amacı, futbol sahaları ve spor salonlarında yaşanan hak ihlalleri ve bu
ihlallerin yarattığı sonuçlarının taraftarlar açısından yaratmış olduğu etkileri gösterilmesidir.
Taraftarların, bu mekânlar içerisinde şiddete maruz kalmaları yanı sıra, oyunu seyretme
özgürlükleri de engellenebilmektedir. Sporun endüstrileşme süreci içerisinde bilet fiyatlarının
yükseltilmesi ile birlikte taraftar kitlesi yerini müşteri ya da tüketicilere bırakmaya
başlamıştır. Bu uygulamalar sonrasında taraftarlar stadyumun dışına yönlendirilmeye
başlanmış ve futbol sahalarında şiddetin dozajı ve etkinliği de yükselişe geçmiştir. Futbol
sahaları ve spor salonlarında mücadele eden takımlar ile bireylerin kendi kimlikleri arasında
kurmuş oldukları bağın önemi, içinde yaşadığımız dönemde daha da artmıştır. Bu alanlardan
geniş kitlelerin dışlanılmaya çalışılması, yaşam alanlarımıza yapılan önemli bir müdahaledir.
Oyunun oyunluktan çıkartıldığı, paranın ön plana geçirildiği neo liberal uygulamalar
sonrasında kitlenin elinden bir takıma bağlı olma ve onun başarılarından haz duyabilme hakkı
alınmış olmaktadır.
</Özetçe>
<Anahtar>Taraftar, Hak ihlali, Şiddet, Spor, Futbol
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>TOPLUMSAL EŞİTSİZLİK TEMELİNDE
ÇOCUK SUÇLULUĞU
(Isparta-Van Karşılaştırması)
</Başlık>
<Özetçe>Bu çalışmanın amacı, toplumsal eşitsizliğin bir yansıması olarak ortaya çıkan ve
ailelerin günlük yaşantılarında derinden hissettikleri yoksulluk ile çocuk suçluluğu arasındaki
ilişkiyi Isparta ve Van karşılaştırmasıyla anlamaya çalışmaktır. Eşitsizlik toplumlar arasında,
bir toplumda sosyal tabakalar arasında, sosyal tabakaların kendi içinde ve aileler arasında
yaşanmaktadır. Biz ilgimizi eşitsizliğin aile kümeleri arasında ortaya çıkan görünümünü ve
bunun çocuk suçluluğuna etkisini anlamaya yönlendireceğiz.
</Özetçe>
<Anahtar>Aile, Genç, Suç, Suçluluk, Sapma, Gelir, Eğitim
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>MODERNLEŞME SÜRECİNDE KENTSEL TASARIMIN
KURGULANIŞINDA ÖTEKİ’NİN BEN’LEŞTİRİLME SERÜVENİ
</Başlık>
<Özetçe>Bu makalede, modern çağın siyasal örgütlenme biçimi olan ulus-devletlerin, kentsel ve
kamusal alana ilişkin “mimari tasarım”da gözettikleri temel yaklaşım (paradigma) biçimleri
eleştirel bir açıdan ele alınacaktır. Konu, ilk olarak inşa edilmiş bir çevrenin/mimarinin
fiziksel ve mekânsal yapısındaki dönüşümleri, merkezi iktidarın kentsel tasarıma ilişkin
uyguladığı politikalar bağlamında ele alınarak, modern çağa özgü planlama ve düzenleme
anlayışının, nötrleştirici, homojenleştirici ve ötekileştirici olmak üzere üç temel hedef/amaç
üzerinden yürüdüğü gerçeğine değinilecektir. Ayrıca, kentteki kamusal ve özel alanların
tasarımında gözetilen/yürütülen düzenleyici politikaların, farklı kültürel kimlikleri bir arada
yaşatma/koruma olanağını sunmaktan ziyade, söz konusu bu kimlikleri, ayrıştırarak
(segregation) parçalanmasına/ dağılmasına yol açtığı savına yer verilecektir.
</Özetçe>
<Anahtar>Modernleşme, Ulus devlet, Nötrleştirilme, Homojenleştirilme,
Ötekileştirilme</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>DEMOKRATİK DEĞERLERİN BENİMSENMESİNDE SOSYAL ÇEVRE
FAKTÖRÜ
</Başlık>
<Özetçe>Bu çalışmada, Niğde ilinde bulunan on yedi lisedeki lise son sınıf öğrencilerinin
demokratik tutumları benimseme düzeylerinin ve demokratik değerlerin benimsenmesine
sosyal çevrenin yaptığı etkinin belirlenmesi amaçlanmıştır. Bu amaçla örnekleme giren dört
yüz sekiz öğrenciye anket formu uygulanmış ve elde edilen veriler SPSS paket programında
değerlendirilmiştir. Bu değerlendirmeler sonucunda ailede anne-babaların, okulda ise
öğretmenlerin ve okul yöneticilerinin öğrencilere demokratik değerleri aktarma ve onlara
model olma konusunda başarısız oldukları görülmüştür. Buna ek olarak öğrencilerin de
demokratik tutumları benimseme, özellikle de günlük yaşamlarına aktarma konusunda önemli
eksiklikleri olduğu görülmüştür.
</Özetçe>
<Anahtar>Demokrasi, Demokratik değerler, Lise öğrencileri, Sosyal çevre</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>SİVİL TOPLUM DÜŞÜNCESİNDE KIRILMA NOKTASI
</Başlık>
<Özetçe>Bu çalışma ile Ortaçağ kent devletlerinden bu yana geçen süreçte sivil toplum
kavramının düşünsel temel taşları incelenmektedir. Sivil toplumun gelişme sürecinde kırılma
noktası, Gramsci olarak kabul edilmiştir. Çünkü Gramsci’den önce sivil toplum ve diğer
sosyal kavramların düşünülmesinde başat belirleyicinin modern devlet olgusu olduğu
savunulmaktadır. Gramsci ise, sivil topluma üst yapı içerisinde yer vererek gerçek kırılma
noktası olmuştur. Bu tez Bobbio tarafından ileri sürülmüştür ve çalışmamızda benimsenmiştir.
Gramsci, üst yapıyı “tarihsel blok”un parçası olarak değerlendirmektedir. Gramsci sonrasında
bu durum bazı kuramcılar tarafından göz ardı edilmiştir. Ancak son günlerde “tarihsel blok”
ve “sivil toplum” kavramları, global kapitalizmle birlikte, yeniden, ele alınmaktadır. Global
güce sahip devletler, şirketler, uluslar arası örgütler yeni bir “küresel kapitalist tarihsel blok”
oluşturma çabası içindedirler. Diğer yandan ulus devletlerin yapılandırdıkları tarihsel blok
hegemonik bir kriz geçirmektedir Sivil toplum, globalleşme ile yerelleşme geriliminin
ortasında durmaktadır.
</Özetçe>
<Anahtar>Sivil toplum, Devlet, Tarihsel blok, Kapitalizm, Hegemonya
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>EĞİTİMİN-BİLGİNİN YA DA PROFESYONEL MESLEK SAHİBİ
BİREYLERİN MARXİST VE WEBERCİ TABAKALAŞMA KURAMINDAKİ YERİ
</Başlık>
<Özetçe>Bu makale, Marx ve Weber’in tabakalaşma kuramlarında içerilen kavramlarla birlikte
eğitim ve bilgi ölçütünün yerini çözümlemektedir. Marx’a göre beyaz yakalı işgücü, üretim
ilişkilerinde karşıt sınıf konumlarında yer almakta ve kâr amaçlı örgütlenen kapitalist üretim
biçiminde kaçınılmaz olarak sömürüye uğramaktadır. Marx, beyaz yakalı işgücünün
diğerlerine göre daha yüksek ücret aldıklarını kabul etmekle beraber, bunun geçici bir olgu
olduğunu ve eğitimli işgücüne gereksinmenin artması, eğitim olanaklarının yaygınlaşması,
üretimde işbölümünün daha da ayrıntılanması gibi nedenlerle, beyaz yakalı işgücünün sahip
olduğu bu avantajı yitireceğini savunmuştur. Kapitalizm koşullarında çalışanlar, piyasada
olası en düşük fiyatla mal gibi alınıp satılmaktadır. Weber, Marx’dan farklı olarak “sınıf”ı,
sadece üretimde değil, tüketimde, daha doğrusu “pazar” karşısındaki konuma göre
belirlemektedir. Sınıflar, piyasada kazanç arayan belirli bir eylem biçimi ile belirlenmektedir.
Weber, sınıfları farklı piyasa ödüllerine ulaşmaları bakımından tanımlamaktadır. Marx’la
karşılaştırıldığında Weber, eğitimin ve bilginin sağladığı sınıf avantajlarını daha çok
vurgulamaktadır.
</Özetçe>
<Anahtar>Eğitim-Bilgi, Sınıf, Üretim ilişkileri, Sömürü, Egemenlik, Piyasa
ilişkileri, Yaşam şansları</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>KÜRESELDEN YERELE TARIM POLİTİKALARI
</Başlık>
<Özetçe>Tarım, tarımsal üretim, tarım politikaları ve bunların sosyo-ekonomik sonuçları gerek
kalkınmasını tamamlamış gerekse kalkınmakta olan ülkelerin en önemli konularından birini
oluşturmaktadır. Özellikle son yıllarda “yenidünya düzeni” ile oluşturulmak istenen “küresel”
ilişkiler, toplumsal hayatın ve ekonominin diğer alanlarında olduğu gibi tarım sektöründe de
yeniden paylaşımı ve kimin neyi ne zaman üreteceğini yönlendirmeye çalışmaktadır. Bu
açıdan bakıldığında da yerel üretim yapan tarım sektörü de bu değişimden ve oluşumdan
etkilenmektedir. Özellikle son 25 yılda dünya genelinde uygulanan neo-liberal ekonomi
politikalarının Türkiye’de uygulanan tarım politikaları üzerinde bir etkisi olduğu yadsınamaz
bir gerçektir.
</Özetçe>
<Anahtar>Tarım, Neo-liberal ekonomi politikaları, Tarım politikaları, Yenidünya düzeni, Küreselleşme,
Köy kalkınması, Kırsal değişim</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>Televizyon Reklamlarında Anlamın İnşası
Kimlikler ve Gündelik Yaşam
</Başlık>
<Özetçe>Televizyon, toplum ile imalat ve hizmetler sektörleri arasında bir köprüdür.
Endüstriyalizmin ve kapitalizmin dinamikleri tarafından biçimlendirilen gündelik yaşam,
televizyon üzerinden yönlendirilmektedir. Televizyonda temsil edilen gündelik yaşamın
çeşitli kesitleri, modern toplumu değişme yönünde etkilemektedir. Televizyonda temsil edilen
çeşitli programlar içinde çarpıcı bir etkiye sahip reklamlarla, bireylerin gerçek yaşamlarında
örnek alabilecekleri ve daha sonra da bunları sergileyebilecekleri kimlik modelleri, yaşam
biçimleri, vb. yeniden üretilmektedir.
Reklamlar çeşitli toplumsal rolleri ve toplumsal etkileşim biçimlerini temsil ederek,
toplumsal kimliklerin inşası üzerinde de etkili olmaktadır. Reklam söylemleri, gerçeğe benzer
bir illüzyon uzamı yaratarak, söz konusu kimlikleri ve onların ait olduğu çeşitli sosyal
grupları tüketim kültürüne odaklayarak tanımladığından önemlidir. Böylece reklâmlar yoluyla
yeni tüketim mallarına atfedilen anlam ve önem, bu malları fetişleştirmekte ve gündelik
yaşam için vazgeçilmez kılmaktadır.
</Özetçe>
<Anahtar>Televizyon, Reklamlar, Tüketim kültürü, Gündelik yaşam,
Postmodernizm
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>HASTALIĞIN SOSYAL İNŞASI VE HASTALIK ANLATILARI: MEME
KANSERİ ÖRNEĞİ
</Başlık>
<Özetçe>Bireyin bedeninde varlığını keşfettiği ve semptomları ile birlikte deneyimlemeye
başladığı hastalık durumu, tıpta biyo-medikal bakışın açıkladığı hastalık durumundan farklı
bir içeriğe sahiptir. Biyo-kültürel bakış denilen bu içerikte bireyin, bireysel ve toplumsal
atmosferini oluşturan nitelikleri çerçevesinde hastalığı deneyimleme ve hastalığın bireyin
bedenini olduğu kadar sosyal yaşamını da etkileme durumu yer almaktadır.
Adı geçen bu etkileri ortaya koyan ise ‘hastalık anlatıları’dır. Hastalık anlatıları
hastalar için hastalığın ve hasta bedenlerinin sosyal inşasının yaratılmasında, kendilerine ve
çevreye kabul ettirilmede ve dolayısıyla da günlük yaşamlarına adapte edilmesinde çok
önemli bir işlev görürler. Bu çalışmada temel amaç, hastalığın tıbbi olduğu kadar sosyal bir
olgu olduğu kabullenmesinden yola çıkarak, meme kanseri hastalığı bağlamında, hastalık
anlatıları aracılığıyla hastaların, hastalığı ve hasta bedenlerini, sosyal anlamlandırmalar inşa
ederek sosyal yaşamlarına entegre etmeye çalıştıklarını göstermektir.
</Özetçe>
<Anahtar>Hastalık, Beden, Biyo-mekanik bakış, Biyo-kültürel bakış,
Hastalık anlatıları, Sosyal inşa</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>VAN’DA 2000–2003 YILLARI ARASINDA MEYDANA GELEN İNTİHAR VE
İNTİHAR GİRİŞİMLERİ: ÇEŞİTLİ DEĞİŞKENLER AÇISINDAN BİR
KARŞILAŞTIRMA
</Başlık>
<Özetçe>Bu araştırma, durum saptamasına yönelik bir çalışmadır. Bu amaçla teorik çerçevede
intihar ve intihar girişimi kavramının çeşitli disiplinlerle ilişkisi incelenmeye çalışılmıştır.
Bu araştırmada, Van merkez ile ilçe ve köylerinde 2000–2003 yılları arasındaki
intihar ve intihar girişimi olaylarının tespit edilmesi amaçlanmaktadır. Bu araştırmada kadın
ve erkek intiharlarının karşılaştırması yapılarak, yaş, cinsiyet, intihar nedenleri, intihar türü,
intihar şekli, medeni durum ve mesleki durum gibi değişkenler incelenmiştir.
Van’da 2000–2003 yılları arasında 268 kadın, intihar ve intihar girişimi tespit
edilmiş, bu vakaların 80’i intihar, 188’i intihar girişimi olarak kayıtlara geçmiştir. Aynı
tarihler arasında 163 erkek, intihar ve intihar girişimi tespit edilmiş, bu vakaların 71’i intihar,
92’si ise intihar girişimi olarak tespit edilmiştir.
İntihar ve intihar girişimlerinin, sosyal bir sorun olarak varlığını sürdürdüğü
görülmektedir.
</Özetçe>
<Anahtar>İntihar, İntihar girişimi, Van kadın intiharı
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>GAZİANTEP’TE SOKAK ÇOCUKLARI ÜZERİNE BİR ARAŞTIRMA
</Başlık>
<Özetçe>Son yıllarda hem Türkiye’de hem de gelişmekte olan ülkelerde sokak çocuğu
sayısında önemli bir artış gözlenmekte ve sokak çocukları kentin merkezlerinde daha fazla
görünür hale gelmiştir. Buna bağlı olarak, “sokak çocuğu sorunu” kamuoyunda ve hükümet
çevrelerinde yaygın bir biçimde tartışılmaktadır. Bu çalışma, Gaziantep sokaklarında yaşayan
çocukların farklı özelliklerini ortaya koyan betimsel bir açıklama sunmaktadır. Türkiye’nin
önemli metropolleri arasında yer alan Gaziantep son yirmi yılda önemli ekonomik ve
demografik dönüşümler yaşamış ve kırsal bölgelerden hızlı bir göç almıştır. Diğer büyük
kentlerde olduğu gibi Gaziantep’te de sokak çocuğu sayısında önemli bir artış
gözlenmektedir. Bu çalışma, Gaziantep’te sokak deneyimi olan ve/veya sokakta yaşayan
çocukların ve bu çocukların ailelerine ilişkin temel bazı özelliklerini analiz etmektedir.
Çalışmanın örneklemi, belediye “rehabilitasyon merkezlerinde” (barınaklarında) kalan veya
bu merkezlerle bir biçimde ilişki içinde olan 45 çocuğu kapsamaktadır. Çalışmanın en önemli
bulgusu, yaygın kanının aksine bu çocuklar Doğu’dan göç ile gelen ailelerin çocukları değil;
önemli bir bölümü Gaziantep’te doğmuş ve Gaziantepli yoksul hanelerden gelmektedir.
Çocukları sokakta yaşamaya iten en önemli faktör, farklı nedenlere bağlı olarak ortaya çıkan
aile parçalanması olgusudur.
</Özetçe>
<Anahtar>Sokak çocukları, Madde bağımlılığı, Parçalanmış aile ve
yoksulluk
</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Sosyoloji</Etiket>
<Başlık>ÖZDEKSEL DÜNYANIN BELİRLEYİCİLİĞİNDEN İNSAN
TAHAYYÜLÜNÜN SINIRSIZLIĞINA UZANAN AKIL
OYUNLARI
</Başlık>
<Özetçe>Gerçeklik, kendisini bize sunduğu gibi ne algılanabilir ne de
tasarlanabilir. Bu durum, gerçeğin her zaman sorunsal olduğunu ve
sorunsallığının kaçınılmaz olduğunu açıklar. Yüzyıllara göre mitin, dinin,
bilimin içinde yakalanmış olan gerçeklik günümüzde enformasyon
sistemini en iyi oluşturmuş medya aracılığıyla iletilmektedir. İletişim
araçları bize olayı anında yakalama ve aktarma olanağını vermektedir.
Küreselleşmiş enformasyon dünyayı, içinde sosyal, siyasal ve kültürel
plandaki çalışmayı çözülmez olgu haline getiren küçük bir köye
dönüştürmüştür. Uzun zamandan beri özgürleşme ve ilerleme etkeni
olarak dikkate alınmış küreselleşmiş bu enformasyon gittikçe anlaşılmaz
ve hatta bazen nefret etkenine dönüşmektedir. O halde, XXI. yüzyılda
cehennemsel kimlik, kültür ve iletişim üçgeninin karşısında
bulunmaktayız. Şu andan ötekini ve her yerde var olduğunu anlamaya
çalışmamız gerekmektedir, çünkü küreselleşme sadece ekonomik veya
siyasal değil, fakat aynı zamanda küreseldir. O halde, dünyanın her
yanında kültürel birlikte yaşamak söz konusudur.
</Özetçe>
<Anahtar>Hakikat, Mit, Din, Bilim, Enformasyon,
Küreselleşme</Anahtar>
<Kaynak>SOSYOLOJİ DERGİSİ</Kaynak>
<TürkçeKarakter>Sorunsuz</TürkçeKarakter>
</makale>
</data>