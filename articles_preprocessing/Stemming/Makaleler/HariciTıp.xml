<?xml version="1.0" encoding="UTF-8"?>
<data>
<makale>
<Etiket>Harici Tıp</Etiket>
<Başlık>Deneysel Sıçan Glokomunda Memantinin Retina Üzerindeki Nöron Koruyucu Etkileri: Histopatolojik ve İmmünohistokimyasal İnceleme</Başlık>
<Özetçe>Amaç: Bu çalışmanın amacı deneysel glokom oluşturulan sıçanlarda erken ve geç dönem sistemik memantin uygulamasının etkilerinin retinal ganglion hücre sayımı (RGH), retina kalınlık ölçümü ve apoptotik hücre sayımı metodları ile araştırılmasıdır.
Gereç ve Yöntem: Üç hafta süresince sıçanların ön kamaralarına sodyum hyaluronat enjeksiyonu uygulanarak glokom oluşturuldu. Erken memantin grubuna glokom indüksiyonu ile birlikte 10mg/kg memantin intraperitoneal başlandı, 6 hafta süresince verildi. 
Geç memantin grubunda ise glokom indüksiyonunun 3. haftasında tedavi başlandı, 3 hafta süresince memantin intraperitoneal yolla verildi. Glokom ve kontrol gruplarına tedavi uygulanmadı. Sakrifikasyon sonrası RGH ve TUNEL boyalı apoptotik hücreler sayıldı, retina kalınlığı ölçüldü.
Bulgular: Memantin gruplarında retina kalınlığının anlamlı düzeyde korunduğu gözlendi. Benzer sonuçlar RGH sayımlarında da görüldü. Glokom indüksiyonu ile birlikte başlandığında memantin tedavisinin RGH kaybını anlamlı düzeyde azalttığı izlendi. 
Geç memantin grubunda ise RGH sayısının anlamlı düzeyde korunduğu gözlendi. Tedavisiz deneklerde yaygın apoptotik hücreler hem RGH katında hem de iç nükleer tabakalarda izlenirken apoptotik hücrelerin yoğunluğu memantin tedavi gruplarında anlamlı düzeyde az bulundu.
Sonuç: Memantin deneysel glokom ilişkili retinal hasarda nöroprotektif etkinlik gösterebilmektedir. Ayrıca glokomatöz sürecin erken döneminde başlandığında memantinin nöroprotektif özelliğinin daha belirgin olduğu gözlenmiştir.</Özetçe>
<Anahtar>Glokom, memantin, nöroproteksiyon, retina, sıçan</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Konjenital Lens Subluksasyonlu Olgularda Cionni Modifiye Kapsül Germe Halkası Uygulamalarımız</Başlık>
<Özetçe>Amaç: Konjenital lens subluksasyonlu olgularda fakoemulsifikasyon sonrası göziçi lens (GİL) ve Cionni modifiye kapsul germe halkası (MKGH) implantasyonu sonuçlarımızı irdelemek.
Gereç ve Yöntem: Konjenital lens subluksasyonlu 7 hastanın 13 gözüne fakoemulsifikasyon sonrası kese içine katlanabilir GİL ve MKGH implantasyonu uygulandı. 
Halkalar kancalardaki özel deliklerden skleraya kapsül bütünlüğü bozulmadan 10.0 polipropilen monoflaman luplu sütür (PC-9) ile sütüre edildi. Hastalar preoperatif ve postoperatif düzeltilmiş görme keskinliği, intraoperatif performans, GİL santralizasyonu ve komplikasyonlar yönü ile değerlendirildi.
Bulgular: Hastaların yaş ortalaması 10.7±3.6 yıldır (7-18 yıl arası), ortalama takip süresi 16.8±6.8 aydır (9-32 ay arası). 
Ameliyat sonrası düzeltilmiş görme keskinliği ortalaması (0.60±0.11), (0.4-0.8 arası) preoperatif düzeltilmiş görme keskinliği ortalamasından (0.13±0.06), (0.05-0.3 arası) istatistiksel olarak anlamlı şekilde yüksekti (p=0.001). 
Postoperatif ortalama siferik ekuvalan +0.57 D (-1.0 D,+2.50 D arası), ortalama astigmat 1.25 D (0.5D-2.5D arası) tespit edildi. Ameliyat sırasında tüm olgularda GİL santralizasyonu sağlandı. Postoperatif hiçbir gözde desantralizasyon nedeni ile sekonder bir girişim gerekmedi. 
Dört (%30) göze arka kapsül bulanıklığı (AKB) nedeni ile YAG kapsülotomi uygulandı.
Sonuç: Konjenital lens subluksasyonlu olgularda Cionni MKGH implantasyonu kapsüler kesenin ve GİL'in santralizasyonunu sağlayan güvenli bir yöntemdir.</Özetçe>
<Anahtar>Cionni modifiye kapsül germe halkası, konjenital lens subluksasyonu</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Oküler Yüzey Rekonstrüksiyonunda Amniyon Membranı Transplantasyonu</Başlık>
<Özetçe>Amaç: Oküler yüzey rekonstrüksiyonunda taze amniyon membranı transplantasyonun (NP-AMT) güvenlik ve etkinliğini değerlendirmek.
Gereç ve Yöntem: Kimyasal yanık, postenfeksiyöz keratit, band keratopati (BK) ve topikal anestezik suiistimali sonucu oluşan kalıcı epitel defektine sahip 18 göze (17 hasta) NP-AMT uygulandı. Hastalara tedavi öncesi ve sonrasında kapak ve göz hareketliliği, göz dışı muayene, Schirmer gözyaşı testi, görme keskinliği, göz içi basıncı ölçümü, yarıklı lamba ve arka segment muayenesi dâhil tam bir göz muayenesi yapıldı. Ana parametreler tam yüzey epitelyumizasyonu ve epitelizasyon süresiydi.
Bulgular: NP-AMT'nin tam yüzey epitelizasyonunun oluştuğu 16 olguda (%88.9) başarılı, 2 olguda ise (%11.1) kalıcı korneal epitel defekti ve stromal lizis gelişmesi nedeniyle başarısız olduğu görüldü. Başarısız olunan olgulardan biri herpetik olmayan postenfeksiyöz keratit, diğeri ise topikal anestezik suiistimali idi. Görmede düzelme 18 gözün onbirinde (%61.1) [postenfeksiyöz keratitli hastaların dördü (%50), kimyasal yanıklı hastaların üçü (%60) ve BK'lı hastaların üçü (%100)] izlendi. Yedi gözde (%38.9) görme keskinliği değişmedi, hiçbir gözde görme keskinliği azalmadı. NP-AMT ile ilgili enfeksiyöz, inflamatuar, immünolojik veya toksik/allerjik reaksiyon yoktu.
Tartışma: NP-AMT enfeksiyöz keratite ve kimyasal yanığa bağlı kalıcı epitel defekti olan hastalarda yararlı bir tedavi yaklaşımıdır. Üstelik, BK'nın primer cerrahi olarak uzaklaştırıldığı gözlerde stabil kornea epitelini sağlamak için güvenli ve etkili bir yöntemdir.</Özetçe>
<Anahtar>Taze amniyon membranı transplantasyonu, kimyasal yanık, postenfeksiyöz keratit, band keratopati, topikal anestezik suiistimali</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Miyop Tedavisinde Kullanılan Katlanabilen ve Katlanamayan İris Fiksasyonlu Fakik Göz İçi Lenslerin Etkinlik ve Güvenilirliğinin Karşılaştırılması</Başlık>
<Özetçe>Amaç: Yüksek miyopi tedavisinde katlananilir (Artiflex) ve katlanamayan (Artisan/Verisyse) iris fiksasyonlu fakik göz içi lenslerin (İF-FGİL) etkinliğini ve güvenilirliğini karşılaştırmak
Gereç ve Yöntem: Miyop değeri -6 D ile -20.5 arasında değişen on yedi hastanın 27 gözü retrospektif olarak değerlendirildi. Hastalara katlanabilir veya katlanamayan İF-FGİL implante edildi. Her iki lens grubunda ameliyat sonrası 1. yıl kontrolde elde edilen refraktif sonuçlar karşılaştırıldı.
Bulgular: Bu çalışmada, 12 (%44.4) göze katlanabilir, 15 (%55.6) göze katlanamaz İFFGİL'i implante edildi. Ameliyat sonrası 1. yılda +1.00 D ile -1.00 D arasında hedeflenen sferik eşdeğer düzeyine, katlanabilir İFFGİL takılan grubun %92 de, katlanamaz İF-FGİL takılan olguların ise %53 de ulaşıldı (p=0.04). 
Ameliyat öncesi ve ameliyat sonrası 1. yılda DEGK LogMar'a göre, katlanabilir İF-FGİL grubunda ortalama 0.25±0.26 ve 0.13±0.21 iken, katlanamayan İF-FGİL grubunda 0.41±0.31 ve 0.19±0.11 olarak değerlendirildi (-.05).
Sonuç: Hedeflenen sferik eşdeğer aralığı elde etme oranı katlanabilir lens grubunda anlamalı derecede daha yüksek bulunurken, ameliyat sonrası sonuç DEGK, silindirik değerler, endotel hücre kaybı, göz içi basınçlar açısından her iki lens grubu arasında İstatiksel fark bulunamamıştır.</Özetçe>
<Anahtar>Artisan, artiflex, iris fiksasyonlu fakik göz içi lens, endotel hücre kaybı, sferik eşdeğer</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Normal Olgularda Glikolize Hemoglobin ve Serum Lipid Düzeylerinin Göz İçi Basıncının Diurnal Varyasyonuna ve Dalgalanmasına Etkileri</Başlık>
<Özetçe>Amaç: Normal olgularda glikolize hemoglobin (HbA1c) ve serum lipid düzeyleri ile göz içi basıncı (GİB)'nın diurnal varyasyonu ve dalgalanması arasındaki ilişkinin araştırılmasıdır.
Gereç ve Yöntem: Elli altı normal olgunun birer gözleri üzerinde yapılmış retrospektif randomize klinik bir çalışmadır. Olgular çalışmaya Helsinki Deklarasyonu prensiplerine ve Ortadoğu Teknik Üniversitesi (ODTÜ) etik kurulu kriterlerine uygun olarak dahil edilmişlerdir. Olguların rutin göz muayenelerinin yanı sıra her iki göz GİB Goldmann aplanasyon tonometresi kullanılarak 07:00, 10:00, 13:00, 16:00, 19:00 ve 22:00 saatlerinde beş ardışık gün süresince ölçülmüştür. 
Olgulardan alınan açlık serumunda HbA1c, total kolesterol, HDL (yüksek dansiteli lipoprotein), LDL (düşük dansiteli lipoprotein),VLDL (çok düşük dansiteli lipoprotein) kolesterol ve trigliserid düzeyleri incelenmiştir. GİB'nın ortalama diurnal varyasyonu ve dalgalanması ile HbA1c, total kolesterol, HDL, LDL,VLDL kolesterol ve trigliserid düzeylerinin ortalama değerleri arasındaki ilişki SPSS 15.0 programında bulunan tek örnekleme t-testi, pearson testi ve ANOVA analizi kullanılarak araştırılmıştır. 
p değeri -=0.05 istatiksel olarak anlamlı kabul edilmiştir.
Bulgular: GİB diurnal varyasyonu ve dalgalanması ile sadece HbA1c arasındaki ilişki istatiksel olarak anlamlı bulunmuştur (-.05). Bu ilişki pozitif yönlüdür ve GİB diurnal varyasyonu =-2.124+0.992 HbA1c regresyon doğrusu ile ifade edilebilir. GİB dalgalanması ile HbA1c arasındaki doğrusal ilişki pozitif yönlüdür ve ln (GİB dalgalanması) =0.569+0.257 HbA1c (In=doğal logaritmik fonksiyon) regresyon doğrusu ile ifade edilebilir.
Sonuç: Normal olgularda izlenen HbA1c düzeyi GİB diurnal varyasyonu ve dalgalanmasını etkileyen önemli bir parametredir.</Özetçe>
<Anahtar>Dalgalanma, diurnal varyasyon, göz içi basıncı, glikolize hemoglobin, serum lipidleri</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Primer Açık Açılı Glokomlu Hastalarda Latanoprost %0.005 ve Timolol Maleat %0.5 Sabit Kombinasyonunun Etkinliği</Başlık>
<Özetçe>Amaç: Primer açık açılı glokom (PAAG) hastalarında Latanoprost %0.005 ve timolol maleat %0.5 sabit kombinasyonunun (LTSK) göz içi basıncı (GİB) üzerine etkisini, GİB'nda gün içinde meydana getirdiği dalgalanmayı, oküler ve sistemik yan etkilerini değerlendirmek.
Gereç ve Yöntem: PAAG tanısı alarak ilk kez tedavi uygulanacak 56 hastanın 112 gözü prospektif olarak incelendi. Bu hasta grubuna 6 ay boyunca LTSK uygulandı.
Bulgular: Başlangıç ve 6. ay GİB sırasıyla 23.70±1.70 mmHg ve 14.42±1.78 mmHg idi. 6. ayda GİB'nda istatistiksel olarak anlamlı bir düşüş görüldü. Başlangıç GİB'na göre 3. ayda gün içi dalgalanma düzeyinde anlamlı bir azalma saptandı (-.01). 
Hiçbir hastada sistemik yan etki görülmezken, 17 hastada hafif ve orta şiddete değişen konjonktiva hiperemisi 20 olguda oküler irritasyon, 2 olguda oküler ağrı ve 8 olguda kirpiklerde uzama saptandı.
Sonuç: PAAG hastalarında LTSK göz içi basıncını etkili olarak düşürmede etkili ve güvenli bir ilaçtır.</Özetçe>
<Anahtar>Latanoprost-timolol maleat, göz içi basıncı, göz içi basıncının gün içi dalgalanması</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Topikal Latanoprostun (%0.005) Gözyaşı Filmine Kısa Dönem Etkileri</Başlık>
<Özetçe>Amaç: Topikal latanoprostun (%0.005) kullanımının gözyaşı filmine etkilerini araştırmak.
Gereç ve Yöntem: Çalışmaya primer açık açılı glokom tanısı yeni koyulup tedaviye başlanan 20 olgunun 20 gözü dahil edildi. Topikal latanoprost (%0.005) tedavisi başlamadan önce tüm olgulara bazal schirmer, gözyaşı kırılma zamanı, rose bengal testi ve oküler yüzey hastalığı indeksi skorlaması yapıldı. Tedavinin devamında 1, 2 ve 3. aylarda aynı testler tekrar yapıldı. Tüm sonuçlar SPSS 13.0 ile non parametrik Wilcoxon testi ile değerlendirildi.
Bulgular: Olguların yaş ortalaması 51.8±6.4 (SD) (12\8 Kadın\ Erkek) idi. Tedavi başlamadan önce olguların ortalama Schirmer 9.5±3.3 mm, gözyaşı kırılma zamanı 12.4±3 sn, Rose Bengal skoru 3.85 ±2, oküler yüzey hastalığı indeksi skoru 49.53±20 olarak saptandı. Olguların 1, 2 ve 3. ayda yapılan takiplerinde schirmer testi, Rose Bengal ve oküler yüzey hastalığı indeksi skorunda anlamlı bir bulgu tespit edilemedi. Göz yaşı kırılma zamanında ise anlamlı bir artış olduğu [2. ay 13.6±2 (p=0.007), 3. ay 13.9±1.8 (p=0.004)] gözlemlendi.
Sonuç: Topikal latanoprostun (%0.005) kısa dönem kullanımı gözyaşı kırılma zamanının uzamasına neden olabilmektedir.</Özetçe>
<Anahtar>Latanoprost, goblet hücresi, gözyaşı kırılma zamanı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Goldmann Aplanasyon Tonometresi ve Tonopen XL Tonometresinin Karşılaştırılması ve Merkezi Kornea Kalınlığının Göz İçi Basıncı Ölçümlerine Etkisi</Başlık>
<Özetçe>Amaç: Göz içi basıncı (GİB) ölçümünde Tonopen XL tonometresi ile Goldmann Aplanasyon tonometresini (GAT) karşılaştrmak ve merkezi kornea kalınlığının (MKK) her iki ölçüm yöntemi üzerine etkisini araştırmak.
Gereç ve Yöntem: Kliniğimiz glokom biriminde takip ve tedavi edilen 106 hastanın 211 gözü çalışmaya dahil edildi. Tüm hastaların GİB' leri GAT ve Tonopen ile üç defa tekrarlanarak ölçüldü ve ortalama değer alındı. MKK, Tomey-SP 3000 ultrasonik pakimetri cihazı ile tespit edildi. Hastalar MKK'ya göre üç ayrı gruba ayrıldı. I. Grup: MKK?520 µm, II. Grup: 521 - SKK - 569 µm, III. Grup: SKK?570 µm olarak belirlendi ve her grup içinde her iki ölçümle elde edilen GİB değerleri istatistiksel olarak karşılaştırıldı. Ayrıca her iki tonometre için, tüm hastalarda ve gruplar içinde MKKGİB korelasyonu incelendi.
Bulgular: Hastaların yaş ortalaması 56.18±14.23 yıl (13-87), MKK ortalaması 555.22±47.09 µm (403-665 µm) idi. Tüm olgularda Tonopen ile ölçülen GİB, GAT'a göre daha düşük tespit edildi ama bu fark istatistiksel olarak anlamlı değildi (p=0.012). MKK'ya göre ayrılan gruplarda ise II.Grupta aplanasyon ile elde edilen GİB değerleri, tonopen değerlerinden istatistiksel olarak anlamlı daha yüksekti (-.01). Tüm olgular içinde hem GAT, hem de Tonopen ölçümleri MKK ile ılımlı (r=0.385, r=0.394), GAT ve Tonopen ölçümleri ise birbiriyle güçlü korelasyon göstermekteydi (r=0.834).
Sonuç: Tonopen ile ölçülen GİB değerleriyle, GAT ile ölçülen GİB değerleri arasında anlamlı farklılık gözlenmemektedir. Tonopen ile yapılan GİB ölçümleri de MKK'dan etkilendiği için bu ölçümlerde de MKK'nın dikkate alınması gerekmektedir.</Özetçe>
<Anahtar>Tonopen XL,Goldmann aplanasyon tonometresi, göz içi basıncı, merkezi kornea kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Göz Alet ve Malzemelerinin Temizlik, Dezenfeksiyon ve Sterilizasyon Uygulamaları</Başlık>
<Özetçe>Göz cerrahisinde kullandığımız aletler mikrocerrahi setler, lümenli ve oldukça hassas aletler olup temizlik, dezenfeksiyon ve sterilizasyonları esnasında azami dikkat etmek gereklidir. Aletlerde korozyonu önlemek ve sterilizasyonun etkin olabilmesi için öncelikle yapılacak işlem temizlikdir. Temiz olmayan aletler steril edilemezler. Yıkama ve durulama aşamalarında kullanılacak suyun kalitesi ve miktarı, dezenfeksiyon ve sterilizasyon uygulamalarının her bir basamağında aletlerin daha uzun süre kullanılabilmesi ve toksik etkilerinin daha az olmasını sağlamak amacıyla üretici firma önerilerine mutlaka uyulmalıdır. 
Bu çalışmada amacımız göz cerrahisinde kullandığımız alet ve malzemelerin temizlik, dezenfeksiyon ve sterilizasyon uygulamaları ile ilgili bilgi vermektir.</Özetçe>
<Anahtar>Oküler cerrahi, temizlik, dezenfeksiyon, sterilizasyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Pediatrik Katarakt Cerrahisinde Güncel Yaklaşımlar</Başlık>
<Özetçe>Katarakt cerrahisi dünyada pediatrik popülasyonda en fazla uygulanmakta olan cerrahidir. Ancak pediatrik katarakt cerrahisi erişkin katarakt cerrahisinden; farklı anatomik özellikleri ve postoperatif komplikasyonları yönüyle ayrılmaktadır. Ana cerrahi basamaklar, bu basamaklara ait detaylar, komplikasyonlar ve ayrıca kapsüler manüplasyon, göz içi lens tipi ve gücü, arka kapsül opasifikasyonu ve glokom gelişimi gibi daha bir çok konu her zaman güncel literatürde araştırılmaktadır.
Bu olgularda temel cerrahi basamaklar, kontinü kurvilineer kapsülorekzis (KKK), posterior KKK (PKKK), ön vitrektomi ve/veya optik capture olup; bu basamaklar anterior ya da posterior yaklaşım kullanılarak uygulanabilmektedir. Hastalar, aileleri ve oftalmologlar açısından başarılı sonuç beklentisinin arttırılması için, pediatrik popülasyonda mevcut cerrahi tekniklerin geliştirilmeye çalışılmasının devamlılığı önem teşkil etmektedir.</Özetçe>
<Anahtar>Katarakt, göz içi lens, ön vitrektomi, kapsülorekzis, optik capture</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Glokomatöz Görme Alanı Defektlerinin Humphrey Full Threshold, Fastpac, Sıta Standart ve Sıta Fast Testleri İle Karşılaştırılması</Başlık>
<Özetçe>Amaç: Glokomatöz görme alanı defektlerinin boyut ve derinliğinin, global indislerin ve test sürelerinin Humphrey full threshold, SITA standart, SITA fast ve fastpac algoritmalarında karşılaştırılması.
Gereç ve Yöntem: Çalışmaya primer açık açılı glokoma bağlı görme alanı defekti olan 31 olgunun 31 gözü prospektif olarak dahil edildi. Her olguya Humphrey perimetri ile dört test stratejisi (FT, SS, SF, FP) kullanılarak görme alanı muayenesi yapıldı.
Bulgular: Ortalama yaş 67.9±7.9 yıldı. Test süreleri FT, FP, SS ve SF algoritmalarında sırasıyla 14.8±3.1 dk, 10.3±1.7 dk, 8.4±1.1 dk ve 5.6±1.0 dk bulundu. Test süreleri tüm gruplar arasında istatistiksel olarak anlamlı farklı idi (-.001). MD değerleri FT, FP, SS ve SF algoritmalarında sırasıyla -14.1±6.9 dB, -13.6±7.2 dB, -13.4±7.4 dB ve -11.0±9.2 dB saptandı. MD değerleri SF'de FT'den anlamlı olarak daha iyiydi (-.01). PSD değerleri FT, FP, SS ve SF algoritmalarında sırasıyla 10.3±3.1, 9.4±3.1, 10.8±3.7 ve 9.5±3.8 saptandı. FT-FP, FP-SS, SS-SF arasında anlamlı fark saptandı (-.01). FT, FP, SS ve SF algoritmalarında görme alanı defektlerinin genişliği sırasıyla 17.6±6.7, 16.6±7.2, 18.4±6.8 ve 18.6±5.5 bulundu. Görme alanı defektlerinde derinlik, FT, FP, SS ve SF algoritmalarında sırasıyla 340.6±185.9 dB, 312.3±203.5 dB, 349.6±218.9 dB ve 306.9±194.0 dB olarak saptandı. Gruplar arasında görme alanının genişlik ve derinliği açısından anlamlı fark bulunmadı (-.01).
Sonuç: SITA yöntemleriyle test süreleri anlamlı olarak azalmıştır. Görme alanı defektleri değişik algoritmalarda genişlik ve derinlik açısından benzer bulunmuştur.</Özetçe>
<Anahtar>Görme alanı, glokom</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Katarakt Cerrahisinde Merkezi Kornea Kalınlığının Cerrahi İndüklenmiş Astigmatizma Üzerine Etkisi</Başlık>
<Özetçe>Amaç: Komplikasyonsuz saydam korneal kesili fakoemülsifikasyon cerrahisinde, kornea kalınlığının cerrahi olarak indüklenen astigmatizma üzerine etkisini araştırmak.
Gereç ve Yöntem: Kliniğimizde 2007-2009 yılları arasında komplikasyonsuz katarakt cerrahisi geçiren 50 hastanın 50 gözüne ait kayıtlar retrospektif olarak değerlendirildi. Hastaların ameliyat öncesi keratometri ve pakimetri değerleri ve ortalama 4.12±1.96 aylık takip sonrası keratometri değerleri kaydedildi. Cerrahi indüklenen astigmatizma vektör analiz yöntemiyle hesaplandı. Santral kornea kalınlığının cerrahi indüklenen astigmatizmayla ilişkisi Pearson korelasyon testiyle incelendi.
Bulgular: Hastaların ortalama yaşı 66.41±4.15, ortalama takip süresi 4.12±1.96 aydı. Hastaların ortalama kornea kalınlığı ameliyat öncesi 546.94±54.86 µm, ameliyat sonrası 545.76±52.54 µm, ortalama cerrahi indüklenmiş astigmatizma değeri 1.38±0.67 diyoptri (D) idi. Korneal kalınlık değerleri ile cerrahi indüklenmiş astigmatizma arasında korelasyon yoktu (r=-0.014, p=0.95).
Sonuç: Saydam kornea kesili fakoemülsifikasyon ve intraoküler lens implantasyonu uygulanan hastalarda santral kornea kalınlığının cerrahi indüklenen astigmatizmaya etkisinin olmadığı sonucuna varıldı.</Özetçe>
<Anahtar>Korneal kalınlık, indüklenen astigmatizma, fakoemülsifikasyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Yeni Tonometreler ve Göz İçi Basıncı Ölçümünde Yeni Tartışma: Korneanın Biyomekanik Özellikleri</Başlık>
<Özetçe>Glokom tedavisinde en önemli konulardan biri, göz içi basıncının (GİB) kontrol altına alınmasıdır. Bu aşamada tedavi öncesi ve sonrası ölçülen GİB’nın doğruluğu son derece kritiktir. Rutin tonometrik yöntemlerle GİB’nın ne kadar doğru ölçüldüğü konusu halen tartışmalıdır. Bu makalede yeni tonometreler incelenecek ve yeni tonometrik yöntemlerle, korneanın biyomekanik özellikleri arasındaki ilişkiler tartışılacaktır.</Özetçe>
<Anahtar>Göz içi basıncı, glokom, tonometri, merkezi korneal kalınlık, korneal histerezis, korneanın biyomekanik özellikleri</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Prostaglandin Grubu Antiglokomatöz İlaç Kullanımının Maküler Kalınlık Üzerine Etkisi</Başlık>
<Özetçe>Amaç: Antiglokomatöz tedavide prostaglandin grubu ilaç kullanımının maküler kalınlık üzerine etkisini araştırmak.
Gereç ve Yöntem: Bu çalışmada kliniğimizde glokom tanısı ile takip edilmekte olan en az 3 yıl prostaglandin grubu antiglokomatöz ilaç kullanan 15 hastanın 30 gözü (Grup 1), en az 3 yıl diğer grup antiglokomatöz ilaçları kullanan 15 hastanın 30 gözü (Grup 2) ve benzer yaş grubunda glokomu olmayan 15 sağlıklı bireyin 30 gözü (Grup 3) kontrol grubu olarak alındı. Hastaların tümüne Optik koherens tomografi (OKT) ile foveal kalınlık, foveal volüm ve total maküler volüm analizi yapıldı ve sonuçlar karşılaştırıldı.
Bulgular: Prostaglandin grubu antiglokomatöz ilaç kullanan grupta foveal kalınlık ortalama 204.67±3.08 µm, prostaglandin dışı antiglokomatöz kullanan grupta 187.57±3.24 µm kontrol grubunda ise 191.70±4.15 µm olarak tesbit edildi. Ortalama foveal kalınlık grup 1 de, istatiksel olarak anlamlı derecede , grup 2 ve grup 3 den daha fazla saptandı (-.05). Foveal volüm, grup 1 de 0.1657±0.02; grup 2 de 0.14737±0.02 ve grup 3 de 0.14993±0.03 idi ve grup 1 de foveal volüm diğer iki gruba göre istatistiksel olarak anlamlı olarak daha yüksek tesbit edildi (-.05). Total maküler volüm ise grup 1,2 ve 3 de sırasıyla 6.78933±0.115, 6.56417±0.64 ve 6.88310±0.102 olup gruplar arasındaki fark istatistiksel olarak anlamlı bulunmadı.
Sonuç: Uzun süre prostaglandin grubu ilaç kullanımı, foveal kalınlık ve foveal volümde artışa neden olmaktadır. Bu nedenle, kronik bir optik nöropati olan glokomda, hastaların klinik izlemlerinde foveal kalınlık ve foveal volum değişikliği de gözönüne alınmalıdır.</Özetçe>
<Anahtar>Glokom, prostoglandinler, antiglokomatöz ajanlar, foveal kalınlık, optik koherens tomografi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Kliniğimizde Fakoemülsifikasyon Cerrahisinde İntraoperatif Floppy İris Sendromu Sıklığı</Başlık>
<Özetçe>Amaç: Kliniğimizde fakoemülsifikasyon cerrahisi sırasında gelişen intraoperatif floppy iris sendromu (İFİS) sıklığını saptamak ve bu olguların klinik özellikleri ile yapılan cerrahi müdahaleleri değerlendirmek.
Gereç ve Yöntem: Bu prospektif çalışmada Mart 2006-Ekim 2007 tarihleri arasında fakoemülsifikasyon ile lens ekstraksiyonu ve göz içi lens implantasyonu yapılan 1530 hastanın 1567 gözü değerlendirildi. Hastalar tamsulosin kullananlar (Grup 1), geçmişte tamsulosin kullanmış, halen kullanmayanlar (Grup 2), diğer a1-antagonistleri kullananlar (Grup 3), herhangi bir a1-antagonistini hiç kullanmamış olanlar (Grup 4) olarak dört grupta incelendi.
Bulgular: Yirmi beş olgunun 25 gözünde İFİS gözlendi, İFİS insidansı %1.6 (25/1530) olarak bulundu. Grup 1'deki 5 hastanın 4'ünün 4 gözünde (%80), Grup 2'deki 5 hastanın 3'ünün 3 gözünde (%60), Grup 4'teki 1514 hastanın 18'inin 18 gözünde (%1.18) İFİS'e rastlandı. Grup 3'teki 6 hastanın tümünde katarakt cerrahisi sorunsuz gerçekleşti ve İFİS bulguları saptanmadı. İFİS insidansı hem halen tamsulosin kullananlar hem de daha önce bu ilacı kullanmış ancak sonradan bırakanlarda, bu ilacı hiç kullanmayanlara göre anlamlı olarak daha yüksek bulundu (-.001). İFİS insidansı açısından tamsulosini halen kullananlar ile daha önce kullanmış olanlar arasında anlamlı fark saptanmadı (p=1.000). İFİS'li gözlerin %72'sinde cerrahi komplikasyonsuz şekilde sonuçlandırıldı.
Sonuç: Katarakt cerrahisi öncesinde her hastanın benign prostat hipertrofisi tedavisi ve özellikle tamsulosin açısından sorgulanmalı, özellikle preoperatif zayıf dilatasyon durumunda, İFİS olasılığı akılda bulundurulmalıdır. Bu durumda cerrahi öncesinden gerekli önlemler alınmalı, İFİS ile karşılaşıldığında cerrahi deneyimli kişilerce sürdürülmelidir.</Özetçe>
<Anahtar>İntraoperatif floppy iris sendromu, tamsulosin, a1-antagonistleri, fakoemülsifikasyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Yaşa Bağlı Makula Dejenerasyona Sekonder Gelişen Koroidal Neovaskülarizasyonunun Tedavisi İçin Kullanılan İntavitreal Ranizbizumab İnjeksiyonu Sonrası Kısa ve Uzun dönem Göz İçi Basınç Değişimleri</Başlık>
<Özetçe>Amaç: Yaşa bağlı maküla dejeneresansına sekonder koroidal neovaskülarizasyon tedavisi amacıyla yapılan intravitreal ranibizumab enjeksiyonunun ardından göz içi basıncı (GİB) değişimlerini bildirmek ve ajanın güvenilirliğini değerlendirmek.
Gereç ve Yöntem: Çalışma intravitreal 0.05 ml (0.5 mg) ranibizumab enjeksiyonu yapılmış 80 hastanın 90 gözünü içermektedir. Enjeksiyon sonrası 2, 45, 120 dakika, 24 saat, 1 ve 4 haftalık GİB ölçümleriyle intravitreal ranibizumab enjeksiyonunun GİB'e etkisi analiz edilmiştir. Glokom hastaları çalışa dışı bırakılmıştır.
Bulgular: Enjeksiyon öncesi ortalama GİB 15.70±3.71 mmHg'dir (ortalama±SD) (13-20 mmHg aralığında). Enjeksiyon sonrası 2, 45, 120. dakikalarda alınan GİB ölçümleri ortalama 40.64±7.43 mmHg (12-60 mmHg aralığında), 28±6.80 mmHg (13-38 mmHg aralığında), 19. 10±4.18 mmHg (14-30 mmHg aralığında) olarak bulunmuştur. Enjeksiyon sonrası 24. saat ortalama GİB 16.04±4.43 mmHg'dir (12-24 mmHg aralığında), 1. hafta ortalama GİB 15.98±3.02 mmHg (14-21 mmHg aralığında) olup 4. hafta ortalama GİB 15.86±2.88 mmHg'dir (14-20 mmHg aralığında).
Sonuç: Çalışmamız 0.05 ml (0.5 mg) intravitreal ranibizumab enjeksiyonunun hemen enjeksiyon sonrasında oluşan fakat 120. dakikada belirgin olarak devam etmeyen geçici bir GİB artışına neden olduğunu ortaya koymuştur. İntavitreal ranibizumab enjeksiyonunun GİB artışı açısından güvenli olduğu sonucuna varılmıştır.</Özetçe>
<Anahtar>İntravitreal ranibizumab enjeksiyonu, göz içi basıncı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Unilateral ve Kısa Aralıklı Bilateral Fakoemülsifikasyon Ameliyatının Makula Kalınlığına Etkisi</Başlık>
<Özetçe>Amaç: Unilateral ve kısa aralıklı bilateral, komplikasyonsuz fakoemülsifikasyon ameliyatlarını kistoid maküler ödem gelişimi açısından karşılaştırmak.
Gereç ve Yöntem: Senil katarakt nedeniyle fakoemülsifikasyon ve göz içi lens (GİL) planlanan olgulardan 37'si “unilateral” grup, diğer gözüne 4 haftadan kısa süre önce katarakt cerrahisi uygulanmış olan 13 olgu ise “bilateral” grup olarak sınıflandırıldı. Tüm olguların ameliyat öncesinde ve ameliyat sonrası 1. 7. gün, 1. ve 2. aylarda oftalmolojik muayeneleri yapıldı ve optik koherens tomografi cihazı ile santral makula kalınlığı (SMK) ölçüldü.
Bulgular: Başlangıç ortalama görme keskinliği (GK) unilateral cerrahi uygulanan grupta 0.82±0.89 olup, 1. ayda 0 düzeyine çıkmaktadır. Bu grupta ortalama SMK'nın da 199.27±20.68 m'dan 1. ayda 212.86±21.28 m'a çıktığı ve istatistiksel olarak anlamlılık gösterdiği saptanmıştır. Kısa aralıkla bilateral fakoemülsifikasyon uygulanan grupta başlangıçta 0.48±0.74 olan görme keskinliğinin 2. ayda 0 düzeyine çıktığı tespit edilmiştir. Ortalama SMK ameliyat öncesi 192.30±15.40 m iken, 7. günde 202.10±16.31 m'a, 1. ayda 220.09±28.76‘a çıkmaktadır. Bu grupta hem 7. gündeki, hem de 1. aydaki SMK artışı istatistiksel olarak anlamlı bulunmuştur. Ameliyat öncesi ile 1. aydaki SMK değişimi unilateral grupta 12.85±21.17± iken, kısa aralıklı bilateral cerrahi geçiren grupta 20.40±10.81m'dur.
Sonuç: Komplikasyonsuz fakoemülsifikasyon cerrahisi kistoid makula ödemi için risk taşımayan olgularda dahi SMK'da özellikle ameliyat sonrası 1. ayda anlamlı bir artışa neden olmakta, ancak görme keskinliğinde anlamlı bir değişiklik görülmemektedir. Kısa aralıklı bilateral uygulamalarda bu SMK artışı daha erken dönemde başlamakta ve daha fazla olmaktadır.</Özetçe>
<Anahtar>Katarakt, makula ödemi, optik koherens tomografi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Santral Kornea Kalınlığının Pentacam ve Ultrasonik Pakimetri ile Ölçülmesi ve Göz İçi Basıncına Etkisinin Değerlendirilmesi</Başlık>
<Özetçe>Amaç: Santral kornea kalınlığının (SKK) farklı yöntemler ile ölçülmesi ve kornea kalınlığının göz içi basıncına etkisinin araştırılması.
Gereç ve Yöntem: Glokom tanısı ile izlenen 38 hasta ve 76 kontrol olgusu çalışma kapsamına alındı. Tüm olguların Goldman aplanasyon tonometrisi ile göz içi basınçları, Pentacam ve ultrasonik pakimetri (UP) ile santral kornea kalınlıkları ölçüldü.
Bulgular: Glokomlu hastaların SKK ortalaması, UP ile 541±40 µm (476-619 µm), Pentacam ile 565±42 µm (486-658 µm) ölçüldü (-.05). Kontrol grubunda santral kornea kalınlığı ortalaması, UP ile 554±46 µm (435-694 µm), Pentacam ile 583±38 µm (498-680 µm) ölçüldü (-.05). Glokomlu olgulardaki santral kornea kalınlığı her iki ölçüm yöntemi ile de kontrol grubuna göre anlamlı olarak daha ince bulundu (-.05). Glokomlu hasta grubunda UP ölçümünde SKK 541 µm'den daha ince olan hastaların ortalama GİB ölçümü 15.4±3 mmHg, 541 µm'den daha kalın olan hastaların ortalama GİB ölçümü 16.8±4 mmHg olarak ölçüldü (-.05). Kontrol grubunda UP ile SKK ölçümünde 555 µm'den daha ince olan hastaların ortalama GİB ölçümü 15.5±3 mmHg iken, 555 µm'den daha kalın olan hastaların ortalama GİB ölçümü 16.9±4 mmHg ölçüldü (-.05).
Sonuç: Çalışmamızda hem glokomlu, hem de normal bireylerde SKK arttıkça GİB değerlerinde artış saptandı. Pentacam ile elde edilen kornea kalınlıkları ultrasonik pakimetri ile elde edilen değerlerden daha yüksek tespit edildi. Glokom tanısı konurken santral kornea kalınlığı farklı yöntemler ile değerlendirilip, düzeltilmiş GİB hesaplandıktan sonra tedavi protokolleri düzenlenmelidir. Santral kornea kalınlığı ölçüm yöntemlerine göre farklılıklar gösterdiğinden, en iyi yöntemin saptanması amacı ile daha geniş çalışmalara ihtiyaç vardır.</Özetçe>
<Anahtar>Glokom, pentacam, ultrasonik pakimetri, santral kornea kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Topikal Latanoprost, Bimatoprost ve Travoprostun Santral Kornea Kalınlığına Etkileri</Başlık>
<Özetçe>Amaç: Latanoprost, bimatoprost ve travoprostun kısa dönemde santral kornea kalınlığı (SKK) üzerine olası etkilerini araştırmak.
Gereç ve Yöntem: Kliniğimizde ilk kez primer açık açılı glokom tanısı alan toplam 66 hasta rastgele seçimle 3 ilaç grubuna dağıtıldı. Glokom haricinde göz rahatsızlığı olan, travma öyküsü bulunan, kontakt lens kullanan, gözyaşı problemi olan, herhangi bir göz damlası/pomadı kullanmakta olan veya SKK'yı etkileyecek herhangi bir patolojisi olan hastalar çalışmaya dahil edilmedi. Tüm hastaların SKK ölçümleri, tedavi öncesi ile tedavinin 1. haftası, 4. haftası ve 12. haftasında ultrasonik pakimetre kullanılarak (Tomey SP3000) kaydedildi. İstatistiksel analizler SPSS 11.0 (Chicago, IL) bilgisayar programı ile yapıldı.
Bulgular: Her üç grup, yaş (p=0,504) ve tedavi öncesi SKK ortalamaları p=0.100) açısından benzerdi. Bütün gruplarda 1. hafta SKK ortalamaları tedavi öncesine göre belirgin değişmezken, 4 ve 12. haftalarda anlamlı incelme izlenmiştir. Ortalama bazal değere göre SKK incelmesi 4. haftada 5,86 µm iken, 12. haftada 8.39 µm olarak saptanmıştır. İncelmenin 10 µm üzerinde olduğu gözler değerlendirildiğinde, en çok etkilenen grubun, 12. hafta bimatoprost kullanan grup olduğu izlenmiştir. Bazal pakimetrik değeri 545 µm üzerinde olan hastalarda travoprost grubunda henüz 1. haftadan itibaren anlamlı SKK incelmesi ortaya çıkmıştır.
Sonuç: Latanoprost, bimatoprost ve travoprost benzer derecede tedavinin 4. ve 12. haftalarında anlamlı SKK incelmesine yolaçmaktadır. Primer açık açılı glokom tedavisinde bu ilaçlar kullanılırken, erken dönem takiplerinde her muayenede pakimetrik değerlendirme gerekli olabilir.</Özetçe>
<Anahtar>Bimatoprost, latanoprost, pakimetri, travoprost, santral kornea kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Sublükse Kataraktlarda Alternatif Cerrahi Yöntemler</Başlık>
<Özetçe>Amaç: Sublükse kataraktlarda alternatif cerrahi yöntemleri değerlendirmek.
Gereç ve Yöntem: Bu çalışmaya çeşitli nedenlere bağlı olarak sublükse katarakt tanısı almış 135 hastanın 152 gözü dahil edildi. 118 göze kapsül germe halkası, 26 göze Cionni halkası(çift loplu), 8 göze de Ahmed segment halkası yerleştirildi. Olgulardaki cerrahi teknik ve sonuçlar tartışıldı.
Bulgular: Kapsül germe halkası yerleştirilen 118 gözün 3 (%2) ünde intraoperatif olarak zonüler dializde artma olurken, 1 (%0.8) gözde kapsül yırtılması gözlendi; bu 4 (%3) hastadaki kapsül germe halkası çıkarıldı ve skleral fiksasyon lensi yerleştirildi. Kalan 114 hastanın 9 (%7)'unda postoperatif olarak kapsül germe halkasında progresif dislokasyon gözlendi, bu hastalarda göz içi merceğe (GİM) skleral monofiksasyon (tek haptik üzerinden) yapıldı. Cionni halkası yerleştirilen 26 gözün tümünde stabilizasyonu elde edildi. Ahmed segment ring yerleştirilen 8 gözde de kapsül stabilizasyonunda bozulma gözlenmedi. Kapsül stabilizasyonu elde edilen hastalarda kapsül içine yerleştirilen GİM geometrik olarak santralizasyonunu korudu. Kapsül germe halkası yerleştirilen 118 gözden 5 (%4)'inde ilaç tedavisi ile kontrol altına alınan geçici postoperatif göz içi basınç (GİB) artışı gözlendi.
Sonuç: Sublükse kataraktlarda kapsül germe halkasına alternatif olarak, Cionni halkası ya da Ahmed segment halkası kullanımı ile kapsül kesesinde stabilizasyon ve GİM'nde santralizasyon elde etme şansı daha yüksektir.</Özetçe>
<Anahtar>Sublükse katarakt, kapsül germe halkası, cionni halkası, Ahmed segment halkası</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Katarakt Cerrahisi Sırasında Uygulanan Limbal Gevşetici Kesilerin Korneal Astigmatizmayı Düzeltici Etkisi</Başlık>
<Özetçe>Amaç: Fakoemülsifikasyon cerrahisi sırasında korneal astigmatizmayı düzeltmek için uygulanan limbal gevşetici kesilerin etkinlik ve güvenilirliğini değerlendirmek.
Gereç ve Yöntem: Kliniğimizde 2004-2008 yılları arasında , katarakt cerrahisi sırasında limbal gevşetici kesi uygulanmış, keratometrik astigmatizma düzeyi 1.5 dioptri (D) ve üzerinde olan 33 hastanın 38 gözü çalışmaya dahil edildi. Limbal gevşetici kesiler (LGK), Gills nomogramına göre yapıldı. Ameliyat öncesi ve ameliyat sonrası 6. ay keratometri ve topografi (Topcon-KR7000P) verileri geriye dönük olarak değerlendirildi. Astigmatizma analizi için eşleştirilmiş örnek t testi kullanıldı.
Bulgular: Ameliyat öncesi ve sonrası ortalama keratometrik astigmatizma düzeyleri sırasıyla 2.60±1.04 D ve 1.59±1.17 D idi. İndüklenmiş astigmatizma düzeyi 2.15±1.23 dioptri bulundu. İndüklenen astigmatizma, cerrahi meridyende ortalama 1.77±1.13 D düzleşme sağladı. Sferik eşdeğerde ortalama -0.05 D değişiklik saptandı. Hastaların hiçbirinde görme keskinliğinde azalma ve cerrahi komplikasyon izlenmedi.
Sonuç: Limbal gevşetici kesi; sonuçları öngörülebilir, güvenli ve etkili bir astigmatizma düzeltme yöntemidir.</Özetçe>
<Anahtar>Astigmatizma, limbal gevşetici kesi, vektöryel analiz</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Fakotrabekülektomi Ameliyatında Descemet Pançı Kullanımının Cerrahi Başarıya Etkisi</Başlık>
<Özetçe>Amaç: Fakotrabekülektomi ameliyatında Descemet pançı kulanımının cerrahi başarıya etkisini araştırmak.
Gereç ve Yöntem: Çalışmamıza kliniğimizde Temmuz 2004-Şubat 2007 tarihleri arasında aynı cerrah tarafından yapılan, Descemet pançı kullanılan ya da kullanılmayan fakotrabekülektomi ameliyatları dahil edildi. Kliniğimiz glokom biriminde takip edilen 20 hastanın 23 gözüne fakotrabekülektomi ameliyatı (grup 1), 43 hastanın 51 gözüne ise Descemet pançı kullanılarak fakotrabekülektomi (grup 2) ameliyatı uygulandı.
Bulgular: Ameliyat sonrası ilaç kullanılmayan olgularda grup 1'deki hastaların %91.3'ünde, grup 2'deki hastaların %84.3'ünde göz içi basıncı (GİB) değerleri 18 mmhg ve 18 mmhg'nin altındaydı. İki grup karşılaştırıldığında ameliyat sonrası ilaç kullanılan ve kullanılmayan olgularda, ameliyat sonrası GİB'de başarı elde edilmesi oranlarına göre istatistiksel olarak anlamlı bir fark bulunmamaktaydı. Yaptığımız çalışmada iki grup arasında komplikasyon gelişimine göre istatistiksel olarak anlamlı bir fark bulunmamasına rağmen, Descemet pançı kullanılan olgularda 10 (%19.6), klasik yöntem kullanılan olgulara göre 6 (%26.1) daha az komplikasyon oranı görülmekteydi.
Sonuç: Fakotrabekülektomi ameliyatlarında Descemet pançı kullanımı cerrahi tekniği kolaylaştırmakta, komplikasyon oranını azaltmakta ve ameliyat sonrası başarıda olumlu rol oynamaktadır.</Özetçe>
<Anahtar>Fakotrabekülektomi, panç trabekülektomi, göz içi basıncı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Fakoemüsifikasyonda Longitudinal ve Torsional Enerji Parametreleri</Başlık>
<Özetçe>Amaç: Fakoemülsifikasyonda longitudinal ve torsional enerjilerin on-zamanı parametrelerine göre karşılaştırılması.
Gereç ve Yöntem: Bu prospektif çalışmaya 75 hastanın 75 gözü dahil edildi. Hastalar 3 gruba ayrıldı, birinci gruptaki 25 hastada longitudinal ve torsional on-zamanı sabit tutuldu, ikinci gruptaki 25 hastada longitudinal ve torsional on-zamanı artan oranda, üçüncü gruptaki 25 hastaya ise longitudinal on-time azalan, torsional on-zamanı artan oranda ayarlandı. Kümülatif yayılan enerji (KYE), ayak pedalı 3. pozisyondayken fako ve torsional zaman, aspirasyon zamanı verimlilik açısından karşılaştırıldı. 
Bulgular: Kümülatif yayılan enerji açısından yapılan karşılaştırmada, istatistiksel anlamlı olarak en düşük enerji 3. gruptaki hastalarda bulundu. Fako zamanı, torsional zaman ve aspirasyon zamanı açısından en kısa süre gene 3. grupta elde edildi. 
Sonuçlar: Fakoemülsifikasyonla en az enerji yayılımı ve en yüksek verimlilik longitudinal on zamanı azalan ve torsional on zamanı artan oranda ayarlanan grupta elde edilmiştir. Bu nedenle torsional metot fako cerrahisinde çok daha etkin ve tercih edilmesi gereken bir yöntemdir.</Özetçe>
<Anahtar>Torsional fako, longitudinal fako, kümülatif yayılan enerji</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Nd: YAG Lazer Arka Kapsülotominin Görme Keskinliği, Göz İçi Basıncı ve Maküla Kalınlığına Etkisi</Başlık>
<Özetçe>Amaç: Neodymium: yttrium aluminum garnet (Nd: YAG) laser kapsülotomi sonrasında görme keskinliği (EDGK), göz içi basınç (GİB) değişimi ve merkezi maküla kalınlığının incelenmesi.
Gereç ve Yöntem: Bu prospektif çalışma kapsamına, Ocak 2009 ile Nisan 2009 arasında kapsülotomi uygulanan 37 hastanın 38 gözü dâhil edildi. Hastaların yaş ortalaması 60,8±18,3 idi. Hastaların laser öncesi merkezi maküla kalınlıkları, GİB değişimleri ve EDGK'leri işlem sonrası 1. hafta 1. ay ve 3. ay ölçümleri ile karşılaştırıldı.
Bulgular: Hastaların işlem öncesinde merkezi maküla kalınlıkları ortalaması 206.8±27.6 µ iken, işlem sonrası 1. haftada, 1. ayda ve 3. ayda sırasıyla 205.3±29.8 µ, 209.8±28.7 µ ve 210.2±27.2 µ olarak bulundu. Laser kapsülotomi öncesi ve sonrası 1. hafta, 1. ay ve 3. ay ölçümleri arasında, merkezi maküla kalınlıkları açısından istatistiksel olarak anlamlı bir fark bulunmadı (-.05). Ortalama GİB'ı laser öncesi 16.8±4.0 mmHg idi. Laser sonrası 1. hafta, 1. ay ve 3. aydaki ortalama GİB'i sırasıyla, 17±3.1 mmHg, 16.9±4.2 mmHg ve 17.1±2.1 mmHg idi.
Sonuç: Arka kapsül kesafeti tedavisinde düşük enerji ile yapılan Nd: YAG laser kapsulotomi işlemi merkezi maküla kalınlığında ve GİB değerlerinde anlamlı bir artış oluşturmadan görme keskinliğini arttıran etkin ve güvenli bir işlemdir.</Özetçe>
<Anahtar>Arka kapsül kesafeti, Nd: Yag laser kapsulotomi, maküler kalınlık, Optik kohorens tomografi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Psödoeksfolyasyon Sendromlu Hastalarda Fakoemülsifikasyon Cerrahisi Komplikasyonları ve Sonuçları</Başlık>
<Özetçe>Amaç: Psödoeksfolyasyon sendromlu (PS) katarakt hastalarında fakoemülsifikasyonla (Fako) katarakt cerrahisinde komplikasyonları ve cerrahinin sonuçlarını değerlendirmek.
Gereç ve Yöntem: Kliniğimizde Ocak 2008 ile Mayıs 2010 tarihleri arasında iki cerrah tarafından (UY, AÖ) Fako ile katarakt ameliyatı uygulanan PS' lu 63 hastanın 72 gözü geriye dönük olarak çalışmaya alındı. Hastalar ameliyat öncesi ve sonrası en iyi düzeltilmiş görme keskinlikleri (EİDGK), ameliyat öncesi ve sonrası göz içi basınçları (GİB) ve gelişen komplikasyonlar açısından değerlendirildiler.
Bulgular: Hastaların yaş ortalamaları 75±7.3 (53-97 yaş) idi. 36 hasta kadın (%57.1), 27 hasta erkekti (%42.9). Ortalama takip süresi 9.1±4.9 (1-30 ay) aydı. Ameliyat öncesi ortalama EİDGK 1.09±0.46 LogMAR (0.3-1.5 Log- MAR), ameliyat sonrası EİDGK 0.14±0.25 LogMAR ( 0-1 LogMAR) idi, ameliyat sonrasında görülen artış istatistiksel olarak anlamlıydı (-.01). Ameliyat öncesi ortalama GİB 16.1±3.1 mmHg (9-22 mmHg), ameliyat sonrası ortalama GİB 14.6±3.1 mmHg (9-20 mmHg) idi, aradaki fark istatistiksel olarak anlamlıydı (-.01). Ameliyat esnasında 5 hastada (%6.9) zonül diyalizi gelişti. 5 hastada (%6.9) arka kapsül yırtığı gelişti. Ameliyat sonrası dönemde 3 hastada (%4.1) arka kapsül kesafeti, 2 hastada (%2.7) kistoid maküla ödemi, 1 hastada (%1.3) afakiye sekonder glokom gelişti.
Sonuç: Psödoeksfolyasyon sendromlu hastalarda fakoemülsifikasyonla katarakt cerrahisi yüksek komplikasyon oranlarına sahiptir. Bu olguların komplikasyonlarla baş edebilecek deneyime sahip cerrahlarca ameliyata alınması, ileride medikolegal sorunlar yaşamamak kadar, hastanın güvenliği açısından da daha uygun olacaktır.</Özetçe>
<Anahtar>Fakoemülsifikasyon, katarakt, psödoeksfolyasyon sendromu</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Dirençli Glokomlarda Pars Plana Vitrektomi ile Kombine Pars Plana Molteno Tüp İmplantasyonu</Başlık>
<Özetçe>Amaç: Dirençli glokomu olan olgularda pars plana vitrektomi ile kombine pars plana Molteno tüp implantasyonu sonuçlarımızı sunmak
Gereç ve Yöntem: Değişik nedenlere bağlı olarak gelişmiş dirençli glokomlu 5 hastanın 6 gözüne, göz içi basıncını (GİB) kontrol edebilmek amacıyla pars plana vitrektomi ile kombine pars plana Molteno tüp implantasyonu uygulandı. Molteno implantının ön kamaraya yerleştirilmesine engel olarak; tüm gözlerde yaygın periferik anterior sineşi izlenmekteydi. Başarı kriteri olarak ameliyat sonrası GİB'nın ilaçsız 5-21 mmHg arası seyretmesi alındı. Cerrahi olarak Molteno tüpünün implante edileceği sklerotomi yerinde skleral flep hazırlandı. Tüm hastalara klasik üç girişli 20 gauge pars plana vitrektomi (PPV) uygulandı. PPV sonrası Molteno plate'i skleraya sütürlendi. Tüp, skleral flepin içine hazırlanan sklerotomiden vitreus kavitesi içine yerleştirildi. 
Bulgular: Ameliyat öncesi ortalama GİB 45.3±9.3 mmHg idi. Ameliyat öncesi kullanılan ilaç sayısı 3.6±0.5 idi. Hastalar ortalama 13±7 ay (6-24 ay) takip edildi. Yapılan son GİB ölçümü ortalama 21.1±9.4 mmHg idi. Hastaların kullandıkları antiglokomatöz sayısı son kontrolde 0.6±1.03‘e geriledi. Ameliyat sonrası komplikasyon olarak; sığ ön kamara, ön kamarada fibrinoid reaksiyon, ani GİB yükselmesi, ön kamara ve vitreusta hemoraji ve hipotoni izlendi. Hipotoni ve hemoraji medikal tedavi ile düzelirken, ani GİB yükselmesi nedeniyle bir hastaya 2. cerrahi girişim uygulandı. İki olguya GİB kontrol edilememesi nedeniyle diod lazer siklodestrüksiyon uygulandı. 
Sonuç: Dirençli glokomlularda kombine pars plana vitrektomi ve Molteno tüp implantasyonu seçilmiş vakalarda, tedavi edilebilir komplikasyonlarına rağmen başarılı sonuçlar verebilir. Ancak fonksiyonel görme altta yatan hastalıklar nedeniyle artmayabilir.</Özetçe>
<Anahtar>Glokom, glokom drenaj implantları, vitrektomi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Neovasküler Glokomda İntravitreal Bevacizumab Sonrası Mitomisin-C’li Trabekülektomide Erken Dönem Sonuçlarımız</Başlık>
<Özetçe>Amaç: Neovasküler glokomlu (NVG) gözlerde mitomisin-C li trabekülektomi (MMC trab) öncesi yapılan intravitreal bevacizumabın (IVB) cerrahi komplikasyonlara ve erken dönem postoperatif sonuca etkisinin değerlendirilmesi.
Gereç ve Yöntem: Çalışmaya kliniğimizde neovasküler glokom tanısı konan ve antiglokomatöz tedaviye rağmen göz içi basıncı >40 mmHg olan, Snellen eşelinde görmesi el hareketi ile 0.1 arasında olan ve belirgin kornea ödemi olan olgular dahil edildi. Olguların tümünde etyolojik faktör proliferatif diabetik retinopati idi ve tümüne tamamlanabildiği kadarıyla işlemler öncesinde panretinal fotokoagulasyonları yapıldı. İntravitreal enjeksiyonun steril şartlar altında yapılmasını takip eden 3. günde olguların GİB ları ölçüldü. Enjeksiyondan sonraki 7-10 gün içerisinde ise forniks tabanlı MMC trab uygulandı. Olguların peroperatuar komplikasyonları kaydedildi, MMC trab'dan 1 hafta ve 1 ay sonra rutin göz muayeneleri yapılıp ön segment fotoğrafları çekildi.
Bulgular: Bu çalışmaya yaşları 44 ile 67 yıl arasında (ortalama 57.0±10) olan 10 hastanın 10 gözü dahil edildi. Olguların beşi erkek, beşi kadındı. İVB sonrası 3. günde ortalama GİB 35±4.5 mmHg (29-38 mmHg) olarak ölçüldü. Trabekülektomi sonrası 1. haftada ortalama GİB 12±3.2 mmHg iken (10-17 mmHg), 1. ayda ortalama GİB 15±3.2 mmHg (10-18 mmHg) idi. Takiplerde hiçbir olgu antiglokomatöz tedavi gerektirmedi. Yapılan son kontrollerinde olguların tümünde korneal ödemin gerilediği ve yaygın filtran blebleri olduğu görüldü. Filtran cerrahi esnasında veya erken dönemde komplikasyon ile karşılaşılmadı.
Tartışma: NVG da MMC trab öncesi uygulanan IVB, trabekülektomiyi kolaylaştırmakta ve postoperatif GİB kontrolüne yardımcı olmaktadır. Böylece neovaskülarizasyona sebep olan ve NVG ile komplike olan durumun tedavisine yönelik ilave zaman kazanılmaktadır.</Özetçe>
<Anahtar>Neovasküler glokom, intravitreal enjeksiyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Tedaviye Dirençli Glokomda Ahmed Glokom Valfi İmplantasyonu</Başlık>
<Özetçe>Amaç: Tedaviye dirençli glokom hastalarında Ahmed Glokom Valfi implantasyonunun etkinliğini değerlendirmek.
Gereç ve Yöntem: Kliniğimiz Glokom Biriminde Ocak 2004-Aralık 2009 tarihleri arasında glokom tanısı ile takip edilen, medikal tedaviye rağmen göz içi basıncı (GİB) 20 mmHg'nin üzerinde olan 15'i erkek 12'si kadın 27 hastanın 27 gözüne Ahmed Glokom Valfi (AGV) implantasyonu uygulandı. Bütün hastaların yaşları, cinsiyetleri, geçirdiği oküler ameliyatlar, glokom tipleri, ameliyat öncesi ve sonrası görme keskinlikleri, ameliyat öncesi GİB'leri, ameliyat sonrası GİB'ları, ameliyat öncesi kullandıkları ilaç sayıları kaydedildi. Cerrahi sonrası başarı antiglokomatöz tedavi eklenerek veya eklenmeden GİB'nın 20 mmHg ve altında tutulması, başarısızlık ise ilave tedaviye rağmen GİB'nin 21 mmHg üzerinde olması olarak tanımlandı.
Bulgular: Hastaların ortalama yaşı 52.37±18.62 yıldı. Ameliyat öncesi olguların 7'si (%25.9) 2 ilaç kullanırken, 18'i (%66.7) üç ilaç ve 2'si (%7.4) dört ilaç kullanmaktaydı. Ameliyat öncesi görme keskinliği, 12 hastada (%44.4) el hareketi, 4 hastada (%14.8) 1 metreden parmak sayma (mps), 2 hastada (%7.4) 2 mps, 5 hastada (%18.5) p (+) ve 4 hastada (%14.8) p (-) idi. Tüm olgularda bakıldığında, ameliyat öncesi ortalama GİB ölçümleri 38.55±7.49 mmHg idi. Ameliyat sonrası kontrollerde 1. gün ortalama GİB 14.59±8.51 mmHg, 1. haftada 17.48±6.62 mmHg; 1. ayda 18.11±7.09 mmHg; 6. ayda 20.78±6.78 mmHg ve 12. ayda 18.55±6.95 mmHg olarak tespit edildi.
Sonuç: Tedaviye dirençli glokom olgularında Ahmed Glokom Valf implantasyonu GİB'nın kontrolünde etkili ve güvenilir bir yöntemdir.</Özetçe>
<Anahtar>Ahmed glokom valfi, glokom, göz içi basıncı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Fakoemülsifikasyonda İlk 300 Olguda Komplikasyon Dağılımının Değerlendirilmesi</Başlık>
<Özetçe>Amaç: Fakoemülsifikasyon öğrenme sürecinde karşılaşılan komplikasyonların incelenmesi.
Gereç ve Yöntem: Mayıs 2006-Mart 2009 tarihleri arasında aynı cerrah tarafından gerçekleştirilen ilk 300 fakoemülsifikasyon vakası geriye dönük olarak incelendi. İlk 100 (Grup 1), ikinci 100 (Grup 2) ve üçüncü 100 olguda (Grup 3) ameliyat sırasında ve ameliyat sonrası komplikasyonlar karşılaştırıldı.
Bulgular: Grup 1'de ameliyat sırasında 20 arka kapsül rüptürü, 8 iris hasarı, 6 kapsüloreksis düzensizliği, 2 nükleusun vitreye düşmesi, 2 descement dekolmanı gerçekleşmiş iken; ameliyat sonrası ise 10 kornea ödemi, 6 geçici göz içi basıncı (GİB) artışı, 6 kapsüler fibrozis, 2 pupil düzensizliği, 2 göz içi lensi (GİL) desentralizasyonu ve 2 büllöz keratopati gelişmişti. Grup 2'de ameliyat sırasında 8 arka kapsül rüptürü, 2 iris hasarı, 2 kapsüloreksis düzensizliği; ameliyat sonrası 6 kornea ödemi, 2 geçici GİB artışı, 6 kapsüler fibrozis, 2 pupil düzensizliği, 2 GİL desantralizasyonu gelişti. 
Grup 3'te ameliyat sırasında komplikasyonlar; 3 arka kapsül rüptürü, 2 iris hasarı, 2 kapsüloreksis düzensizliği şeklindeyken; ameliyat sonrası 4 kornea ödemi, 2 geçici GİB artışı, 2 kapsüler fibrozis, 2 pupil düzensizliği, 1 GİL desantralizasyonu şeklindeydi. Ameliyat sırasında total komplikasyon oranları ve arka kapsül rüptürü açısından grup 1 ile grup 2 ve grup 1 ile grup 3 arasında istatistiksel olarak anlamlı farklılık saptandı (-.05). 
Ameliyat sonrası komplikasyon oranları grup 1'den grup 3'e gittikçe azalmıştı, total ameliyat sonrası komplikasyon oranları açısından grup 1 ile grup 3 arasında anlamlı farklılık saptandı (-.05).
Sonuç: Fakoemülsifikasyon öğrenme sürecinde ilk 100 olguda ameliyat öncesi ve ameliyat sonrası komplikasyonlar daha sık olarak görülmektedir. Cerrahi deneyimin artması ile komplikasyonlar azaltmakta ve kalıcı hasar en aza inmektedir.</Özetçe>
<Anahtar>Fakoemülsifikasyon, cerrahi deneyim</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Katarakt Cerrahisi Hastalarımızda Astigmatik Profilin Değerlendirilmesi</Başlık>
<Özetçe>Amaç: Katarakt cerrahisi uyguladığımız hastaların korneal astigmatizma profilini ortaya çıkarmak ve yaşla ilişkisini değerlendirmek.
Gereç ve Yöntem: Geriye dönük olarak yapılan çalışmaya katarakt cerrahisi olan 219 hastanın 219 gözü alındı. Hastaların yaş, cinsiyet, dik K, düz K, ortalama korneal astigmatizma, siferik güç, silindirik güç ve aks, aksiyel uzunluk değerleri analiz edildi ve yaşla korelasyonuna bakıldı.
Bulgular: İki yüz on dokuz hastanın 112'si (%51.1) kadın ve ortalama yaş 67.08 yıl±12.60 (18-87) idi. Ortalama korneal astigmatizmayı 1.00±0.96 D ve aksiyel uzunluğu 23.36±1.77 mm olarak tespit ettik. Yaş grupları 50 yaş altı. 51-60 yaş arası. 61-70 yaş arası. 71-80 yaş arası ve 81 yaş üzeri olarak oluşturuldu. Bu iki parametre açısından yaş grupları arasında önemli farklılık tespit edilmedi. Korneal astigmatizma, hastaların %70.3'ünde 1 D ve altında, %23.8'inde 1.25 ve 2.25 D arası ve sadece %5.9'unda 2.5 D ve üzerinde tespit edildi.
Sonuç: Katarakt cerrahisi olacak hastaların %30'unda 1 D üzerinde astigmatizma olduğu görülmektedir. Katarakt cerrahisinde eşlik eden astigmatizmanın da ameliyat sırasında düzeltilmesi noktasında cerrahların katarakt cerrahisi adayı hastalarının astigmatik profilini bilmesi ve uygun yaklaşımları sergilemesi önemlidir.</Özetçe>
<Anahtar>Katarakt cerrahisi, astigmatik profil</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İntravitreal Triamsinolon Enjeksiyonundan Sonra Arka Subkapsüler Katarakt Gelişimi</Başlık>
<Özetçe>Amaç: İntravitreal triamsinolon asetonid (İVTA) tedavisinden sonra arka subkapsüler katarakt gelişimi sıklığını ve bu tür katarakt gelişimine etkili olan faktörleri değerlendirmek amaçlandı.
Gereç ve Yöntem: Çalışmaya çeşitli nedenelerle 4 mg intravitreal İVTA enjeksiyonu yapılan 135 hastanın 173 gözü alındı. Arka subkapsüler katarakt gelişimi ile cinsiyet, yaş, göz içi basıncının (GİB) yüksekliği, diyabetin varlığı ve enjeksiyondan sonra geçen süre arasındaki ilişki araştırıldı.
Bulgular: Hastaların 74'ü kadın, 61'i erkekti. Yaş ortalaması 61.7±10.32 yıl (22-83) idi. İVTA enjeksiyonu endikasyonları; diyabetik makula ödemi (115 göz), yaşa bağlı makula dejenerasyonunun PDT ile kombine tedavisi (33 göz), retinal ven tıkanıklığına bağlı makula ödemi (santral ve dal, 19 göz), üveitik makula ödemi (5 göz) ve makroanevrizmaya bağlı makula ödemi (1 göz) idi. Takip süresi ortalama 15.4±8.5 ay (4-36 ay arası) idi. Arka subkapsüler katarakt gelişimi, diyabetik hastalarda (%28.6), diyabetik olmayanlara göre (%13.7) anlamlı derecede daha fazlaydı ( -.05). 
Takip süresi 12 ay ve üzerinde olanlardaki katarakt gelişimi (%30.4), 11 ay ve altı olanlardakine göre (%11.4) belirgin derecede fazlaydı (-.01). İVTA enjeksiyonundan sonra %24.2 oranında antiglokomatöz tedavi gerektiren GİB yüksekliği görüldü. Yaş, cinsiyet ve GİB artışının katarakt gelişimi ile ilişkisi saptanmadı.
Sonuç: İVTA tedavisinden sonra özellikle 12 aydan sonra arka subkapsüler katarakt gelişim sıklığı artmaktadır. Ayrıca diyabet, arka subkapsüler katarakt gelişimi bakımından bir risk faktörü olarak görülmektedir.</Özetçe>
<Anahtar>İntravitreal triamsinolon, makula ödemi, arka subkapsüler katarakt</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Yaşa Bağlı Maküla Dejenerasyonlarında Optik Disk Değişiklikleri</Başlık>
<Özetçe>Amaç: Yaşa bağlı maküla dejenerasyonlarındaki retinal incelme optik diskde nöroretinal rimde de incelmeye yol açarak psödoglokomatöz optik disk görünümüne yol açabilir. Bu çalışmada maküla dejenerasyonu olan olgularda optik disk değişikliği incelenerek aradaki ilişki araştırıldı.
Gereç ve Yöntem: Yaşa bağlı maküla dejenerasyonu tanısı alan 30 hasta ile 16 sağlıklı birey kontrol grubu olarak çalışmaya alındı. Glokom tanısı veya şüphesi olan olgular çalışmaya alınmadı. Optik disk ve maküler ölçümler, Optik Koherens Tomografi (OKT) ile aynı araştırmacı tarafından aynı seansda yapıldı. Maküler geografik atrofi veya diskiform skar büyüklüğünü belirlemede optik disk alanı referans alındı. Analiz sonuçları kontrol grubuyla karşılaştırıldı. 
Bulgular: Çalışmaya alınan 46 olgunun 84 gözünde, prospektif olarak maküla ve optik disk ölçümleri yapıldı. Olguların yaş ortalaması 72.33±1.8, kontrol grubunun yaş ortalaması 60.31±1.2 idi. Hasta ile kontrol grubu arasında ortalama maküler kalınlık, ortalama maküler volüm, ortalama c/d oranı ve ortalama peripapiller sinir lifi tabakası (RSLT) açısından anlamlı fark bulunmadı (sırasıyla, p=0.064; p=0.087; p=0.056; p=0.445). Maküler kalınlık ile ortalama c/d oranı arasında ilişki saptanmadı (r=- 0.0080; p=0.655). Otuz hastanın 12'sinde beş ve üzeri optik disk büyüklüğünde asimetrik dejenerasyon alanı vardı. Bu olgularda vertikal c/d oranı 0.53±0.15, diğer olgularda 0.48±0.2, kontrol grubunda 0.23±0.03 idi. Arada istatiksel olarak anlamlı bir fark ve c/d oranı ile dejenerasyon alanının genişliği arasında korelasyon bulunmadı (-.05). 
Tartışma: Maküla dejenerasyonu ile c/d oranı ve peripapiller sinir lifi kalınlığı arasında anlamlı bir ilişki görülmedi.</Özetçe>
<Anahtar>Glokom, maküla dejenerasyonu, “cup/ disk” oranı, optik disk</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Skleral Flep Altına İntraoperatif Viskoelastik Enjeksiyonunun Erken Postoperatif Trabekülektomi Komplikasyonları Üzerine Etkisi</Başlık>
<Özetçe>Amaç: Trabekülektomide erken postoperatif komplikasyonların önlenebilmesi için skleral flep altına viskoelastik (sodyum hiyalüronat) enjeksiyonunun etkisini araştırmak.
Gereç ve Yöntemler: Bu ileriye dönük, rastgele çalışmamızda, 59 göze trabekülektomi uygulandı. Çalışma grubu (29 göz) ve kontrol grubu (30 göz) olarak ayrıldı. Çalışma grubunda, sodyum hiyalüronat (%1.0) skleral flep altına enjekte edilirken, kontrol grubunda ise sadece dengeli tuz solüsyonu enjekte edildi.
Bulgular: Ameliyat sonrası birinci günde, her iki grup arasında görme keskinliği, ön kamara derinliği, hifema açısından istatistiksel olarak anlamlı fark yoktu. Erken hipotoni kontrol grubunda (%33.3) çalışma grubuna (%10.3) göre anlamlı olarak daha sıktı. Ameliyat sonrası koroid dekolmanı ve erken göz içi basıncı artışı kontrol grubunda sadece bir hastada mevcuttu.
Sonuç: Trabekülektomi sırasında skleral flep altına enjekte edilen sodyum hiyalüronat erken hipotoni görülme sıklığını anlamlı olarak azaltmaktadır.</Özetçe>
<Anahtar>Erken hipotoni, glokom, komplikasyon, trabekülektomi, viskoelastik</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Sağlıklı Çocuklarda Optik Kohorens Tomografi ile Retina Sinir Lifi Tabakası Kalınlığı Ölçümü</Başlık>
<Özetçe>Amaç: Kırma kusuru dışında oküler patolojisi olmayan sağlıklı çocuklarda optik koherens tomografi (OKT) cihazı kullanılarak retina sinir lifi tabakası (RSLT) kalınlığının ölçülmesi ve farklı parametrelerin etkisinin incelenmesi.
Gereç ve Yöntem: Çalışmaya alınan 120 çocuğunun (60 kız, 60 erkek) sikloplejik damla sonrası otorefraktometre ile refraksiyon (SORF) değerleri, optik biyometri (İOL master) kullanılarak aksiyel uzunlukları (AU) ve Stratus OKT III cihazında “hızlı tarama” modu ile RSLT kalınlık değerleri belirlendi.
Bulgular: Olguların ortalama yaşı 10.7±3.1 (5-16) yıldı. AU sağ gözlerde 22.91±1.17 mm (19.96-27.13 mm), sol gözlerde 22.82±1.17 mm (19.87-27.09 mm) idi. Ortalama SORF sağ gözlerde +1.36±2.24 D (-7.75 ile +8.25 D arasında), sol gözlerde +1.56±2.33 D (-5.25 ile +8.50 D arasında) olarak ölçüldü. Ortalama RSLT kalınlığı sağ gözlerde 105.6±9.6 µm (72.22-129.25 µm), sol gözlerde ise 104.4±9.8 µm (78.97-127.34 µm) ölçüldü. Yaş ve cinsiyet ile RSLT kalınlığı arasında anlamlı ilişki saptanmadı. Ortalama RSLT kalınlığı ile AU arasında istatistiksel olarak anlamlı negatif korelasyon (sağ göz r=-0.33, p=0.001, sol göz r=-0.30, p=0.001), SORF arasında anlamlı pozitif korelasyon saptandı (sağ göz r=0.34, p=0.001, sol göz r=0.25, p=0.005).
Sonuç: Çocuklardaki peripapillar RSLT kalınlığı erişkinlerdeki değerlerden çok farklı olmayıp yaş ve cinsiyetten etkilenmemektedir. AU ve refraksiyon ile RSLT kalınlığı arasında saptanan korelasyonlar doğru teşhis ve hasta takibi için klinik olarak göz önünde tutulmalıdır.</Özetçe>
<Anahtar>Sağlıklı çocuklar, optik koherens tomografi, retina sinir lifi tabakası kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Normal Basınçlı Glokomda Hematolojik, İmmünolojik ve Biyokimyasal Değerlendirme</Başlık>
<Özetçe>Amaç: Normal basınçlı glokom (NBG) olgularında olası hematolojik, immünolojik ve biyokimyasal belirteçlerin değerlendirilmesi.
Gereç ve Yöntem: Ankara Üniversitesi Göz Hastalıkları Anabilim Dalı Glokom Biriminde Nisan 2005-Aralık 2007 tarihleri arasında tanı konan ve takip edilen 32 NBG olgusu ve bilinen bir göz hastalığı olmayan, rutin kontrol için polikliniğe başvuran 26 olgu, kontrol grubu olarak çalışmaya alındı. Tüm katılımcılardan tam kan sayımı, lipid profili, koagulasyon testleri, immunolojik testler için uygun tüplere kan örnekleri alındı.
Bulgular: NBG'lu hastalarda trombosit, düşük yoğunluklu lipoprotein (LDL) ve total kolesterol ortalama düzeyleri kontrol grubundan anlamlı şekilde yüksek bulundu (sırasıyla p=0.041, 0.047, 0.046). Ayrıca LDL, çok düşük yoğunluklu lipoprotein (VLDL), total kolesterol düzeyleri normal sınırdan yüksek olan kişi sayısı da NBG grubunda anlamlı şekilde daha yüksekti (sırasıyla p=0.043, p=0.025, p=0.048).
Sonuç: NBG etiyopatogenezi henüz tam olarak anlaşılamamıştır. Lipid değerlerinin NBG'lu hastalarda yüksek olması, patogenezde birçok mekanizmanın birlikte rol oynadığını düşündürmektedir.</Özetçe>
<Anahtar>Normal basınçlı glokom, lipid profili, koagulasyon testleri, immunolojik testler</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Glokom Hastalarında Sağlıkla İlişkili Yaşam Kalitesinin Değerlendirilmesi</Başlık>
<Özetçe>Amaç: Glokom hastalarında görme fonksiyonunun klinik ölçüm ve testleri ile yaşam kalitesi arasındaki ilişkiyi değerlendirmek.
Gereç ve Yöntem: Doksan primer açık açılı glokom hastası fayda testlerinden zaman değiş-tokuşu (ZDT) ve yaşam kalitesi enstrümanlarından Modifiye Glau-QOL 17 anketi kullanılarak değerlendirildi. Sonuçlar Esterman binoküler görme alanı (BGA) ve diğer klinik ölçüm ve test sonuçları ile karşılaştırıldı.
Bulgular: Modifiye Glau-QOL 17 anketi ortalama genel puanı 77.6±12.4 (38.7-98.2) ve Esterman BGA ortalama puanı 94.1±6.4 (69-100) olarak bulundu. Esterman BGA sonuçları Modifiye Glau-QOL 17 anketi ile iyi derecede bir bağıntı (PCC=0.41; p=0.001) sergilerken, ZDT sonuçları ile arasında orta seviyede bir ilgileşim (PCC=0.20; p=0.05) olduğu görüldü. Buna ek olarak kötü göz C/D oranı (PCC=-0.29; p=0.006), iyi göz GSS 2 evresi (PCC=-0.27; p=0.01), yıl olarak glokom süresi (PCC=0.23; p=0.03) ve iyi göz PSD değeri (PCC=-0.22; p=0.03) ile Modifiye Glau-QOL 17 anketi genel puanı arasında orta dereceli bağıntılar bulundu. ZDT sonuçları ve Modifiye Glau-QOL 17 anketi genel puanı arasındaki ilgileşim (PCC=-0.32; p=0.002) orta seviyedendi.
Sonuç: Glokom hastalarında yaşam kalitesinin değerlendirilmesinde ZDT yöntemi, Esterman BGA testi ve diğer görme fonksiyonu test ve ölçümleri ile Modifiye Glau-QOL 17 anketi ile karşılaştırıldığında iyi bir korelasyon göstermemiştir.</Özetçe>
<Anahtar>Glokom, esterman binoküler görme alanı, yaşam kalitesi, zaman değiş-tokuşu</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Primer Açık Açılı Glokomlu Olgularda Topikal Latanoprost Tedavisinin Etkinliği Üzerine Merkezi Kornea Kalınlığının Etkisi</Başlık>
<Özetçe>Amaç: Primer açık açılı glokomlu (PAAG) olgularda topikal latanoprost tedavisinin etkinliği üzerine merkezi kornea kalınlığının (MKK) etkisini değerlendirmek.
Gereç ve Yöntem: Bu ileriye dönük çalışmada 33 PAAG'li hastaya ait 54 gözdeki klinik bulgular araştırıldı. Tüm gözlerde ultrasonik pakimetriyle MKK ve nonkontakt tonometriyle göz içi basıncı (GİB) ölçüldü. Daha sonra gözler ince (?540 mikron) ve kalın (>540 mikron) kornealı gruplar olarak ayrıldı. Tüm gözler %0.005 latanoprost ile tedavi edildi ve dördüncü haftada sonuç GİB değerleri ölçüldü. İki gruptaki MKK ve GİB ölçümleri istatistiksel olarak karşılaştırıldı ve MKK ile tedaviyle elde edilen GİB düşüşü arasındaki ilişkiler incelendi.
Bulgular: İnce kornealı grupta (n=28) ortalama MKK 525.07±18.06 mikron ve bazal GİB düzeyleri 25.25±2.19 mmHg idi. Bu değerler kalın kornealı grupta (n=26) sırasıyla 569.62±22.14 mikron ve 26.31±2.74 mmHg idi. İki grup arasında bazal GİB değerleri açısından farklılık yokken (p=0.122), MKK değerleri açısından farklılık mevcuttu (-.0001). Dördüncü haftada ölçülen ortalama GİB değerleri açısından iki grup arasında istatistiksel olarak anlamlı farklılık mevcuttu (sırasıyla 18.07±2.75 mmHg ve 22.15±3.77 mmHg, -.0001). MKK değerleri ve tedavi ile elde edilen GİB düşüş değerleri arasında istatistiksel olarak anlamlı bir korelasyon mevcuttu (r=-0.667, -.0001).
Sonuç: Latanoprostun GİB düşürücü etkisi MKK'dan etkilenmektedir. Bu yüzden latanoprostun klinik etkinliğinin yorumlanmasında MKK ölçümleri faydalı olabilir.</Özetçe>
<Anahtar>Biometri, glokom, kornea, latanoprost, tedavi sonucu</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Santral Kornea Kalınlığının Goldmann Applanasyon Tonometresi ve Pascal Dinamik Kontur Tonometre Ölçümlerine Etkisi</Başlık>
<Özetçe>Amaç: Santral Kornea Kalınlığının (SKK), Goldmann Applanasyon Tonometresi (GAT) ve Pascal Dinamik Kontur Tonometre (PDKT) ile ölçülen göz içi basıncı (GİB) değerleri üzerine etkisini araştırmak.
Gereç ve Yöntem: Rutin göz muayenesi yapılan 81 erkek, 109 kadın toplam 190 hastanın 324 gözü çalışmaya alındı. SKK ultrasonik pakimetre ile, GİB'ları GAT ve PDKT ile ölçüldü. Hastalar SKK'na göre 3 gruba ayrıldı. SKK>570 µm. olanlar 1. grupta, SKK 521-569 µm. arası olanlar 2. grupta, SKK-d20 µm. olanlar 3. grupta toplandı. İstatistiksel analizler, istatistik paket programı (SPSS) kullanılarak yapıldı.
Bulgular: Hastaların yaş ortalaması 55.48±17.15; SKK ortalaması 1. grupta 590.88±14.92 µm., 2. grupta 544.74±14.03 µm., 3. grupta 487.58±33.06 µm. idi. GİB değerleri sırası ile GAT ve PDKT ölçümlerinde 1. grupta 17.50±3.53 ve 20.18±3.91; 2. grupta 16.70±3.56 ve 19.90±3.44; 3. grupta ise 14.08±3.43 ve 17.87±3.28 bulundu. Bütün gruplarda GAT ile ölçülen GİB değerleri, PDKT ile ölçülen değerlerle kıyaslandığında istatistiksel olarak anlamlı derecede düşük olduğu gözlendi (-.0001). GAT ve PDKT ile alınan ölçümler ile SKK arasında pozitif korelasyon bulundu.
Sonuç: PDKT ile ölçülen GİB değerleri, GAT ile ölçülen değerlere göre daha yüksek sonuçlar vermektedir. SKK azaldıkça, ölçülen GİB değerlerinin de azalmakta olduğu, ayrıca iki ölçümle alınan GİB değerleri arasındaki farkın arttığı gözlenmiştir. İnce kornealarda PDKT ile alınan ölçümler daha güvenilirdir.</Özetçe>
<Anahtar>Santral kornea kalınlığı, Goldmann applanasyon tonometresi, pascal dinamik kontur tonometre</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Farklı Merkezi Kornea Kalınlıklarında Goldmann Applanasyon Tonometresi ile Dinamik Kontur Tonometrenin Karşılaştırılması</Başlık>
<Özetçe>Amaç: Farklı merkezi kornea kalınlıklarına (MKK) sahip gözlerde Pascal Dinamik Kontur Tonometre (DKT) ve Goldmann applanasyon tonometre (GAT) ile ölçülen göz içi basınçlarını (GİB) karşılaştırmak.
Gereç ve Yöntem: Glokom bölümünde izlenen ardışık 103 hastanın 103 gözü incelendi. Olgular ultrasonik pakimetri ile alınan MKK'na göre ince (520 µ'dan az), (grup 1), orta (520-570 µ arası), (grup 2) ve kalın (570 µ'dan fazla), (grup 3) olmak üzere 3 gruba ayrıldı. Ölçümler hep aynı iki hekim tarafından yapıldı. Birinci hekim GAT ile GİB ölçümlerini yaptıktan en az 10 dakika sonra ikinci hekim DKT ölçümlerini aldı. Ölçümler gruplar arasında karşılaştırıldı.
Bulgular: Olguların ortalama yaşı 60.3±12.6 yıldı. Ortalama MKK grup 1'de (n=30) 488.2±19.6 µ, grup 2'de (n=35) 543.2±13.7 µ, grup 3'te (n=38) 605.0±29.9 µ idi. GAT ile ve DKT ile alınan GİB ortalamaları sırasıyla grup 1'de 14.5±4.5 ve 20,2±5,7 mmHg; grup 2'de 17.7±3.9 ve 21.2±3.8 mmHg; grup 3'te ise 20.3±4.8 ve 23.9±4.9 mmHg idi. DKT ve GAT ile ölçülen GİB arasındaki fark tüm çalışma grubunda ortalama 4.2±3.5 mmHg idi. DKT ile GAT arasındaki GİB farkı grup 1 ve grup 2 arasında anlamlı iken (p=0,05), grup 2 ve 3 arasında istatistiksel olarak anlamlı bulunmadı (p= 0.87). MKK ile GAT ve DKT ölçümleri arasında pozitif korelasyon mevcuttu. MKK ile DKT ve GAT arasındaki GİB farkı arasında negatif korelasyon tespit edildi.
Sonuç: DKT ile GAT'a göre tüm merkezi kornea kalınlıklarında daha yüksek GİB ölçümü alınmaktadır. Bununla birlikte yalnızca ince kornealarda bu fark istatistiksel olarak anlamlı bulunmuştur.</Özetçe>
<Anahtar>Göz içi basıncı, goldmann aplanasyon tonometresi, pascal dinamik kontur tonometre, merkezi kornea kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Behçete Bağlı Olmayan Üveitlerin Tedavisinde Posterior Subtenon ve İntravitreal Triamsinolon Asetonid Enjeksiyonuna Bağlı Göz İçi Basıncındaki Değişim ve Lens Üzerindeki Etkilerin Karşılaştırılması</Başlık>
<Özetçe>Amaç: Bu çalışmanın amacı; Behçete bağlı olmayan arka ve orta üveit tedavisinde 4 mg/0.1 ml intravitreal ve 20 mg/0.5 ml subtenon triamsinolon asetonid tedavisinin göz içi basıncı (GİB) ve lens üzerindeki etkilerini araştırmak ve karşılaştırmaktır.
Gereç ve Yöntem: Bu geriye dönük çalışmada değişik nedenlere bağlı gelişen arka ve orta üveit sebebiyle ile tedavi edilen 44 hastanın 44 gözüne ait kayıtlar tarandı. Behçet hastalığına bağlı üveitler çalışma dışı tutuldu. Yirmi hastaya intravitreal (İVTA), 24 hastaya posterior subtenon triamsinolon (PSTA) uygulandı. Klinik değerlendirmeler 3 kontrol aralığında yapıldı. Birinci kontrol aralığı 1 ay, ikinci kontrol aralığı 3 ay üçüncü kontrol aralığı 6 ay sonraydı. Kontrol muayenelerinde aplanasyon tonometrisi ile alınan GİB ölçümleri ve lens kesafeti gelişimine ait komplikasyonlar kaydedildi.
Bulgular: GİB düzeyleri ortalaması intravitreal ve posterior subtenon enjeksiyon yapılanlarda enjeksiyon öncesi 14.33±1.90 ve 14.24±1.17, enjeksiyon sonrası 1. ay sonunda 24.29±4.68 ve 17.48±2.40, 3. ay sonunda 15.14±2.33 ve 15.71±1.97, 6. ayın sonunda 15.14±2.33 ve 15.10±2.26 mmHg olarak ölçüldü. Her bir ölçüm dönemi için gruplar karşılaştırıldığında 1. ayın sonunda istatistiksel olarak fark tespit edildi (-.05); İVTA grubunda GİB belirgin olarak yükselmişti. Ancak sonraki kontrollerde GİB artışı gruplar arasında farksız bulundu (-.05). İVTA ve PSTA enjeksiyonları sonrası katarakt oluşumu veya var olan lens opasitelerinin artışı İVTA grubunda 6 (%30), PSTA grubunda 1 (%13.6) gözde tespit edildi; bu farklılık anlamlıydı (-.05).
Sonuç: Enjeksiyondan bir ay sonra GİB değişimi İVTA grubunda daha yüksek seyretmesine rağmen sonraki kontrollerde bu fark ortadan kalkmaktadır.</Özetçe>
<Anahtar>Triamsinolon asetonid, subtenon, intravitreal</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Fakik ve Psödofakik Gözlerde Selektif Lazer Trabeküloplastinin Etkinliği ve Güvenliği</Başlık>
<Özetçe>Amaç: Açık açılı glokomlu fakik ve psödofakik hastalarda selektif lazer trabeküloplastinin etkinliğinin ve güvenliğinin karşılaştırılması.
Gereç ve Yöntem: Bu geriye dönük çalışmada, SLT yapılmış açık açılı glokomu bulunan fakik yada psödofakik olguların hasta kartlarını inceledik. Fakik ve psödofakik gözlerde ortalama GİB azalması, başarı oranı ve oküler yan etkiler karşılaştırıldı.
Bulgular: Çalışmaya 37 hastanın 49 gözü (26 fakik, 23 psödofakik ) alındı. SLT sonrası 1. yıldaki ortalama GİB azalması fakik gözde 5.0±3.0 mmHg, psödofakik gözlerde ise 5.3±2.9 mmHg idi (p=0.78). Başarı oranı fakik ve psödofakik gözlerde sırasıyla %60.0 (SS±10) ve %60.9 (SS±10) idi (p=0.95). Erken GİB yükselmesi, üveit ve oküler rahatsızlık açısından 2 grup arasında anlamlı fark bulunmadı.
Sonuç: Selektif lazer trabeküloplasti fakik ve psödofakik hastalarda etkin ve güvenilir bir tedavi olarak görünmektedir.</Özetçe>
<Anahtar>Selektif lazer trabeküloplasti, fakik, psödofakik, açık açılı glokom</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Katarakt Cerrahisi Sonrası Maküla Kalınlık Değişimlerinin Optik Koherens Tomografi ile Değerlendirilmesi</Başlık>
<Özetçe>Amaç: Fakoemülsifikasyon (FAKO)+Göz içi lens (GİL), FAKO+GİL+ön vitrektomi ve Ekstrakapsüler katarakt ekstraksiyonu (EKKE)+GİL uygulanan hastalarda ameliyat öncesi ve sonrasında en iyi düzeltilmiş görme keskinliği (DEİGK), fovea ve perifovea kalınlık değişimlerinin karşılaştırılması.
Gereç ve Yöntem: Haziran 2009-Temmuz 2010 tarihleri arasında katarakt nedeni ile ameliyat edilen 123 hastanın 123 gözü 3 gruba ayrılarak değerlendirildi. Grup 1; 48 FAKO+GİL, grup 2; 42 FAKO+GİL+ön vitrektomi ve grup 3; 33 EKKE+GİL uygulanan hastadan oluşturulmuştu. Tüm hastaların ameliyatın öncesi ve ameliyat sonrası 1. hafta, 1. ay, 3. ay ve 6. ayda DEİGK, optik koherans tomografi (OKT) ile foveal ve perifovea kalınlıkları kaydedildi.
Bulgular: Grup 1, grup 2 ve grup 3'te ameliyat sonrası 1. hafta, 1. ay, 3. ay ve 6. ayda DEİGK, ameliyat öncesi DEİGK'ine göre anlamlı artış göstermekteydi (-.001). Grup 1, grup 2 ve grup 3'te ameliyat öncesi fovea ve perifovea kalınlıkları ile ameliyat sonrası 1. hafta kalınlıkları karşılaştırıldığında istatistiksel olarak anlamlı artış görüldü (-.001). 
Grup 1 ve grup 3 ‘te ameliyat sonrası 1. ay, 3. ay ve 6. ayda maküla kalınlıklarının gittikçe azaldığı ve ameliyat öncesi değerlerle anlamlı fark olmadığı görüldü (-.05). Grup 2'de ise ameliyat sonrası 1. ay ve 3. ay makula kalınlıklarının ameliyat öncesi değerlere göre anlamlı artış göstermişti (-,001). Fakat bu grupta ameliyat sonrası 6. ayda hala makula kalınlıklığının ameliyat öncesi değerlerden fazla olmasına karşın artışın istatistiksel olarak anlamlı olmadığı görüldü (-.05).
Sonuç: Özellikle arka kapsülün açıldığı katarakt cerrahileri olmak üzere tüm katarakt ameliyatları sonrasında makula ödemi gelişebildiği akılda tutulmalı ve optik koherans tomografi kullanılarak maküler ödemin tespiti ve tedavinin takibinin yapılması faydalı olabilir.</Özetçe>
<Anahtar>Katarakt cerrahisi, maküla kalınlığı, optik koherens tomografi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Uyum Teorileri ve Presbiyopi</Başlık>
<Özetçe>Uyum, gözün odak mesafesini uzak cisimlerden yakın cisimlere değiştirebilme kabiliyetini sağlayan, gözün refraktif gücünündeki dioptrik değişikliktir. Presbiyopi, uyum aralığının daralması nedeniyle gözün yakın noktasının gözden uzağa gerilemesidir. Siliyer cisim, siliyer kas, koroid, anterior ve posterior zonüler lifler, lens kapsülü ve kristalin lens, gözün uyum anatomisini oluşturur. Vitreus cisminin rolünü hem destekleyen hem karşı çıkan görüşler mevcuttur. Uyum kabiliyeti ve mekanizması omurgalılar arasında, yaşadıkları çevresel/görsel koşullar ve uyum gereksinimleri kadar çok farklılıklar gösterir.
Uyum mekanizması üzerinde ondördüncü yüzyıldan bu yana çalışılmaktadır. Günümüzde yaygın olarak kabul gören Helmholtz'un “Kristalin Lens Elastisite Teorisi”ne göre, uyum manevrası sırasında siliyer kas anteriora ve iç eksene doğru kasılır. Zonüllerin gerilim lifleri, tüm sistem için bir makara veya çıkrık görevi görerek, gerilim kuvvetini posterior zonüllere aktarır; ve anterior zonüler lifler 360° gevşer. Kristalin lens, kendi elastisitesi ile şişkinleşir. Anterior lens yüzeyi eğimi artar, eğrilik yarıçapı azalır ve verteksi öne yerdeğiştirir. Posterior lens yüzeyi eğimi de hafifçe artar, fakat kendi yerinde kalır. Böylece lens merkezde kalınlaşır. 
Hiçbir zaman lensin ön yüzeyi, arka yüzeyden daha dik olmaz. Glasser ve ark., makak maymunlarında, cerrahi anestezi altında göze giden parasempatik yolları elektriksel olarak uyararak uyum mekanizmasını in vivo ortamda incelemişler ve Helmholtz'un uyum teorisini kanıtlamışlardır.
Artan yaşla birlikte tüm uyum yapılarında değişiklikler meydana gelmekle birlikte, presbiyopi gerçekleşmesinde lens ve kapsül temelli değişiklikler en büyük rolü oynamaktadır.</Özetçe>
<Anahtar>Presbiyopi, lens</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Akomodatif Göz İçi Lensleri</Başlık>
<Özetçe>Modern katarakt cerrahisinde hızlı görme rehabilitasyonu ile birlikte komplikasyonsuz ve refraktif olarak hatasız bir cerrahi amaçlanmaktadır. Teknik gelişmeler bu tip operasyonlardaki önemli komplikasyonları oldukça azaltmıştır. Mikroinsizyon katarakt cerrahisinin (MİCS) (2 mm'nin altı insizyon) başlaması, cerraha daha iyi astigmat ve yüksek sıralı aberasyonların kontrolü ve her ikisinin de azaltılması olanağı sağlanmaktadır.2 Akomodatif göz içi lens (GİL) implantasyonu presbiyopi tedavisinin bir opsiyonudur. Akomodatif GİL'ler katarakt çıkarıldıktan sonra siliyer kasın devam eden fonksiyonunu kullanarak çalışırlar. Akomodatif GİL'ler, multifokal GİL'lerin optik yan etkilerinden kaçınmak için tasarlanmıştır. 
İki ana tasarım konsepti mevcuttur. Birincisi, aksiyel hareket konsepti, bir veya iki lensin öne aksiyel hareketi ile akomodasyon yeteneğini oluşturmak.3-4 İkincisi ise, kurvatür değiştiren dizaynlar, küçük bir yer değiştirme hareketi ile önemli bir akomodasyon sağlamak için tasarlanmıştır.</Özetçe>
<Anahtar>Göz içi lens, katarakt</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Multifokal Göz İçi Lensleri</Başlık>
<Özetçe>Multifokal göz içi lensleri (MGİL) katarakt cerrahisi sonrası gözlüksüz uzak ve yakın görme sağlamak amacıyla geliştirilmiş lenslerdir. Günümüzde değişik optik prensip ve tasarımda MGİL mevcuttur ve bunların çeşitli avantaj ve dezavantajları bulunmaktadır. Dezavantajları arasında özellikle kontrast sensitivitenin azalması ve fotik fenomenler sayılabilir. Bu lenslerin uygulanmasında hasta seçimi çok önemlidir ve cerrahinin uygun hastaya, uygun lens ve deneyimli bir cerrah tarafından yapılması ile başarılı sonuçlar elde edilebilir.</Özetçe>
<Anahtar>Katarakt, multifokal göz içi lensleri</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Monovizyon</Başlık>
<Özetçe>Yakın görme probleminin akomodasyon kaybı nedeni ile ortaya çıktığı durum olan presbiyopinin düzeltilmesinde gözlük, kontakt lens kullanımı, kornea ve göz içi lensine yönelik cerrahiler gibi seçenekler mevcuttur. Bu yazıda baskın göz kavramı, hasta seçimi ve uygulama açısından ağırlıklı olarak psödofakik monovizyon üzerinde durulacaktır.</Özetçe>
<Anahtar>Monovizyon, katarakt cerrahisi, presbiyopi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Primer Açık Açılı ve Kronik Kapalı Açılı Glokom Hastalarında Optik Koherens Tomografi Parametrelerinin Karşılaştırılması</Başlık>
<Özetçe>Amaç: Kliniğimiz glokom bölümünde takipte olan primer açık açılı ve primer kronik kapalı açılı glokom hastalarının retina sinir lifi tabakası (RSLT) ve optik sinir başının (OSB) optik koherens tmografi (OKT) parametrelerinin karşılaştırılması.
Gereç ve Yöntem: Geriye dönük olarak Ocak 2006-Mayıs 2006 tarihleri arasında takip edilen primer kapalı açılı glokom (PKAG) (1. grup; 27 hasta, 54 göz), primer açık açılı glokom (PAAG) (2. grup, 27 hasta, 54 göz) ve kontrol grubunun (3. grup, 20 hasta, 40 göz) OKT ile RNFL 3.4-analizinde; smax, imax, savg ve iavg (sırasıyla üst ve alt maksimum ve ortalama kalınlık), average thickness (ortalama kalınlık) ve optik sinir başı-Fast Optik Disk- analizinde; disk diameter (disk çapı), disk area (disk alanı), cup area (çanaklaşma alanı), rim area (rim alanı), vertical cup diameter (dikey çanaklaşma çapı) parametreleri karşılaştırıldı.
Bulgular: Hasta gruplarının yaş ortalaması sırasıyla 61.7±9.9, 64±10, 60.3±10.6 idi. Gruplar arasında istatistiksel anlamlı fark bulunan parametreler; 1. ve 2. gurubun OKT değerlendirmesinde sırasıyla disk alanı: 2.6±0.5, 2.4±0.4; rim alanı: 1.1±0.5, 1.3±-0.7 ve cup alanı: 1.2±0.5, 1.3±0.7 idi (-.05). Birinci ve 3. grup karşılaştırıldığında sırasıyla smax: 130.30±42, 182.78±157; savg: 100.43±32, 125.59±18; iavg: 108.31±34, 133.76±21; ortalama kalınlık: 83.40±23, 100.66±12; cup alanı: 1.24±0.59, 0.58±42; rim alanı:1.17±0.51, 1.74±0.55 idi. İkinci. ve 3. grup karşılaştırıldığında ise tüm parametrelerde istatiksel anlamlı fark olduğu saptandı (-.05).
Sonuç: PAAG ve PKAG hastalarının tanı ve takibinde OKT, optik sinir başı ve sinir lifi analizinde değerli bir yardımcıdır, ve bu iki grubun karşılaştırılmasında glokomatöz optik sinir hasarının gelişim basamakları açısından yardımcı parametreler vermektedir.</Özetçe>
<Anahtar>Primer açık açılı glokom, kapalı açılı glokom, optik koherens tomografi, retina sinir lifi tabakası, optik sinir başı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Oküler Hipertansiyon ve Açık Açılı Glokom Olgularında Retina Sinir Lifi Kalınlıklarının Analizi</Başlık>
<Özetçe>Amaç: Oküler Hipertansiyon (OHT) ve açık açılı glokom (AAG) olgularında retina sinir lifi kalınlığı (RSLK) analizi ve sonuçların normal popülasyonla karşılaştırılması amaçlandı.
Gereç ve Yöntem: Stratus OKT (Zeiss Stratus OCT Model 3000) cihazı ile 87 hastanın 167 gözü (n) pupiller dilatasyon sonrası incelendi. OHT grup 1 (n=36), AAG grup 2 (n=85), kontrol grubu grup 3 (n=46) olarak sınıflandırıldı. Retina sinir lifi analizi (ortalama, süperior, inferior, nasal, temporal) sonuçları kaydedildi ve veriler istatistiksel olarak karşılaştırıldı.
Bulgular: Sanral korneal kalınlık (SKK) ortalaması grup 1'de 577.7±24.8 µ, grup 2'de 557.0±34.6 µ ve grup 3'de 541.8±32.3 µ'du. SKK ölçümleri grup1'de, grup 2 ve grup 3'den anlamlı oranda daha kalındı (-.05). 
Retina sinir lifi kalınlığı (RSLK) analizi sonuçları (ortalama, süperior, inferior, nasal, temporal) grup 1'de sırasıyla 103.1±9.3 µ, 124.3±15.8 µ, 134.6±14.5 µ, 85.4±19.6 µ, 67.9±11.8 µ olarak ölçülürken; grup 2'de 84.9±17.0 µ, 101.5±25.6 µ, 107.8±26.0 µ, 67.8±18.9 µ, 61.1±16,6 µ ve grup 3'de 98.3±11.3 µ, 117.3±25.6 µ, 127.9±24.1 µ, 77.2±16 µ, 66.2±11.4 µ olarak saptandı. RSLK analizi sonuçlarının istatistiksel karşılaştırılmasında, grup 1 ve grup 3 arasında ortalama ve tüm kadranlarda anlamlı fark saptanmazken (-.05), grup 2 ile grup 1 ve 3'ün karşılaştırılmasında temporal kadran hariç diğer kadranlarda anlamlı fark tespit edildi (-.001).
Tartışma: Stratus OKT ile RSLK analizi, glokom olgularının saptanması ve değerlendirilmesinde etkin ve güvenilir bir yöntemdir. Diğer tanı yöntemlerine önemli katkı sağlayabilir.</Özetçe>
<Anahtar>Glokom, oküler hipertansiyon, santral korneal kalınlık, optik koherens tomografi, retina sinir lifi kalınlığı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İleri ve Dirençli Glokomda Transskleral Diyot Lazer Siklodestrüksiyon Etkin ve Güvenilir Bir Tedavi Yöntemi mi?</Başlık>
<Özetçe>Amaç: Transskleral Diyot Laser siklodestrüksiyon (TSDLSD)'nin ileri ve dirençli glokom olgularındaki etkinliğini ve güvenilirliğini araştırmaktır.
Gereç ve Yöntem: Medikal ve/veya cerrahi tedaviye dirençli, TSDLSD ile tedavi edilen ileri glokom hastaları geriye dönük olarak incelendi. Olguların tedavi öncesi ve sonrası 1. gün, 1. hafta, 1. ay, 6. ay, 1. yıl ve son göz içi basınçları (GİB), oftalmolojik muayeneleri, komplikasyonları, alınan medikal tedaviler kaydedildi. TSDLSD başarısı; son GİB 8-22 mmHg ve ağrısı olanlarda, ağrı şikayetinde iyileşme olarak kabul edildi.
Bulgular: Kırk olgunun 41 gözü (15 konjenital glokom, 3 psödoeksfolyatif glokom (PSX), 2 neovasküler glokom (NVG), 21 ikincil glokom) çalışmaya dahil edildi. Olguların ortalama yaşı ve takip süresi 34.5±2.4 (1-83) yıl ve 11.7±17.0 (3-69) aydı. İşlem öncesi ortalama GİB 33.3±8.2 mmHg iken, işlem sonrası ortalama GİB 1. gün 16.8±6.4 mmHg (-.0001), 1. hafta 14.0±6.2 mmHg (-.0001), 1. ay 18.5±9.4 mmHg (-.0001), 6. ay 22.7±8.0 mmHg (p=0.013), 1. yıl 28.6±11.2 mmHg (p=0.242) ve son vizite 17.4±5.3 mmHg'idi (-.0001). 31 (%75.6) gözde 8-22 mmHg arasında GİB elde edildi ve işlem öncesi ağrısı olan 4 (%9.8) olgunun işlem sonrası ağrı şikayeti geçti. Ortalama tedavi sayısı 1.53 (1-6) idi. Komplikasyonlar 3 (%7.3) gözde hifema, 2 (%4.9) gözde hipotansiyon, 1 (%2.4) gözde hipotansiyona bağlı koroid dekolmanı idi. Hiçbir olguda fitizis bulbi gelişmedi.
Sonuç: TSDLSD; ileri ve dirençli glokom olgularının tedavisinde, birden fazla işlem uygulaması gerekliliğine rağmen, etkin ve güvenilir bir yöntemdir.</Özetçe>
<Anahtar>Transskleral diyot laser siklodestrüksiyon, dirençli glokom</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Cinsiyet ve Lateralite Bakımından Oküler Nabız Genliği</Başlık>
<Özetçe>Amaç: Sağlıklı bireylerde oküler nabız genliği (ocular pulse amplitude, OPA) değişikliklerini araştırmak.
Gereç ve Yöntem: Ortalama yaşları 43.9±15.8 (21-77) yıl olan 87 erkek ve 45.7±11.7 yıl (21-79) olan 114 kadın toplam 201 olgunun 402 gözü çalışmaya dahil edildi. Olguların göz içi basınçları (GİB) ve OPA değerleri Dinamik Kontür Tonometri (DKT), (Swiss Microtechnology AG, Port, Switzerland) ile ölçüldü. GİB'ları cinsiyete göre ve sağ ve sol göz oluşuna göre ayrı ayrı değerlendirildi. Diabetes mellitus, hipertansiyon veya glokom tanısı bulunan hastalar çalışma dışı bırakıldı. İstatistiksel değerlendirmede “İki ortalama arasında farkın önemlilik testi” ve “Pearson korelasyon analizi” kullanıldı.
Bulgular: Kadın ve erkek olgular arasında ortalama yaş (p=0.186) ve ortalama GİB (sırası ile,18.7±3.4 mmHg ve 18.3±3.2 mmHg), (p=0.209) değerleri açısından fark olmamasına rağmen, ortalama OPA değerleri arasında istatistiksel olarak anlamlı fark vardı (sırası ile, 3.4±1.2 ve 2.8±1.1 mmHg), (p=0.0001). Sağ ve sol gözler arasında ortalama GİB ve OPA değerleri arasında istatistiksel anlamlı fark yoktu (sırası ile, 18.8±3.4 mmHg ve 18.2±3.2 mmHg ve 3.14±1.2 ve 3.07±1.1 mmHg). Yaş ile OPA arasında erkeklerde pozitif yönlü zayıf korelasyon mevcut iken (r=0.183, p=0.0001), kadınlarda bulunan pozitif yönlü zayıf korelasyon istatistiksel yönden anlamlı değildi (r=0.123, p=0.063).
Sonuç: Koroid perfüzyonunun indirekt göstergesi olarak kabul edilen OPA değerlerinin yaş ile artması, koroid perfüzyonunda dalgalanmalara neden olur. Çalışmamızda sağ ve sol gözlerin OPA değerleri arasında anlamlı bir fark saptanmazken, kadın cinsiyeti ve ileri yaş daha yüksek OPA değerleri ile koroid ve optik sinir perfüzyonu açısından daha riskli gözükmektedir.</Özetçe>
<Anahtar>Oküler tonometri, glokom, göz içi basıncı, koroidal perfüzyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Bilateral Multifokal Apodize Difraktif Göz İçi Mercek İmplantasyonu: 3 Yıllık Sonuçlar</Başlık>
<Özetçe>Amaç: İki taraflı multifokal apodize difraktif göz içi mercek (GİM) implantasyonu yapılan hastalarda uzak, ara mesafe ve yakın görme fonksiyonlarının yaş, ameliyat öncesi astigmatizma ve ameliyat öncesi görme keskinliğinden etkilenme durumunu saptamak.
Gereç ve Yöntem: Bu geriye dönük çalışmaya iki taraflı katarakt cerrahisi geçirmiş Acrysof SN60D3 GİM implantasyonu uygulanmış 220 hastanın sağ gözleri dahil edildi. Hastaların en iyi görme keskinlikleri, yakın görme keskinlikleri, kamaşma (glare) testi ve hasta memnuniyeti ölçüldü. Hastalar yaşa göre, ameliyat öncesi astigmatizmaya göre ve ameliyat öncesi görme keskinliklerine göre gruplandırıldı.
Bulgular: İki yüz yirmi hastadan 118'i (%54) 65 yaş altında, 102'si (46%) 65 yaş ve üstündeydi. İlk grupta uzak görme logMAR, yakın görme logMAR, yakın görmedeki memnuniyet, ara mesafe görmedeki, memnuniyet, toplam memnuniyet ve kamaşma (glare) testi sonuçları 2. gruba göre daha iyi sonuçlar verdi, ancak halo (ışık halkası) iki grup için de problem olmaktaydı. Ameliyat öncesi astigmatizması 0.5 dioptri (D) ve altında olan ilk grupta 151 (%68.6) hasta, 0.5 D üzerinde astigmatizması olan 2. grupta ise 69 (%31.4) hasta vardı ve uzak görme logMAR ve halo düzeyleri 1. grupta daha iyi bulundu. Ameliyat öncesi 0.5 logMAR'ın üzerinde görme keskinliği olan ilk grupta 110 hastada yakın görme logMAR, yakın görmedeki memnuniyet, toplam memnuniyet ve kamaşma testi sonuçları, 0.5 logMAR ve altında gören 2. gruptaki hastalara göre daha iyi sonuçlar verdi.
Sonuç: Acrysof SND3 GİM takiplerde iyi uzak ve yakın görsel sonuçlar vermiştir. Genç hasta grubu daha iyi uyum sağlamıştır ancak, ışık halkası (halo) bir sorun olarak karşımıza çıkabilmektedir. Ameliyat öncesi astigmatizmanın 0.5 D ve altında olması daha iyi sonuçlar verirken, ameliyat öncesi görme keskinliği yüksek olan olgularda ara mesafelerde görme daha düşük düzeyde kalmıştır.</Özetçe>
<Anahtar>Multifokal göz içi lensleri, multifokal apodize difraktif göz içi lensi, halo, kamaşma testi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Skleral Fiksasyonlu Göz İçi Lens Uygulanan Hastaların Etiyoloji ve Prognoz Açısından Değerlendirilmesi</Başlık>
<Özetçe>Amaç: Skleral fiksasyonlu göz içi lens (SF-GİL) uygulanan olguların etiyoloji, uygulanan cerrahi yöntem ve sonuçlar açısından değerlendirilmesi.
Gereç ve Yöntem: Kasım 2008-Kasım 2010 arasında kliniğimizde SF-GİL uygulanan 9 hasta oftalmolojik özgeçmişleri, preoperatif endikasyonları, postoperatif takipteki bulguları ve prognozları açısından değerlendirildi.
Bulgular: Olguların 2'si kadın, 7'si erkekti. Median yaş 52 (6-75), ortalama takip süresi 5.2 ay (2 gün-14 ay) idi. Endikasyonları; primer cerrahiye bağlı afaki (5 olgu), posttravmatik spontan lens rezorbsiyonuna bağlı afaki (1 olgu), primer katarakt cerrahisine bağlı GİL dislokasyonu (2 olgu) ve kristalin lensin spontan subluksasyonu (1 olgu) oluşturuyordu. Hastaların dördünde künt travma hikayesi mevcuttu. Bunlardan birinde ise mitomisinli pterjium eksizyonu sonrası travmaya bağlı gelişen korneoskleral rüptür tamiri uygulanmıştı. Bu dört hastanın ikisine retina dekolmanı (RD), birine vitre hemorajisi ve kristalin lensin vitreye luksasyonu nedeniyle pars plana vitrektomi (PPV) uygulanmış ve intravitreal silikon verilmişti. Bu olguların ikisine silikon alınması sırasında SF-GİL implantasyonu yapıldı. Olguların ameliyat öncesi (AÖ) düzeltilmiş en iyi görme keskinlikleri (DEGK) 1mps ile 1.0 arasında değişmekteydi. Ameliyat sonrası (AS) DEGK'leri 0.05-1.0 arasında değişmekteydi
Sonuç: SF-GİL uygulaması, yeterli arka kapsül ya da zonül desteği bulunmayan afak olguların rehabilitasyonunda faydalı bir yöntemdir. Görsel sonuçlar etiyolojiye bağlıdır. SF-GİL'in primer olarak uygulanması DEGK'de artış sağlayabilirken sekonder uygulama ile mevcut görme keskinliğinin korunması amacına ulaşılabilir.</Özetçe>
<Anahtar>Skleral fiksasyonlu göz içi lens, afaki, retina dekolmanı</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Nd:YAG Lazer Kapsülotomi Yapılan Hastalarda Aköz Humör Flare Düzeylerinin Göz İçi Basıncı ve Maküla Ödemi ile İlişkisi</Başlık>
<Özetçe>Amaç: Bu çalışmanın amacı Nd:YAG lazer kapsülotomi yapılan hastalarda gelişen ön kamara reaksiyonunun şiddetini ve bunun erken dönem komplikasyonlarla ilişkisini belirlemektir.
Gereç ve Yöntem: Göz Hastalıkları kliniğimizde takipli veya kliniğimize yönlendirilmiş, arka kapsül kesafeti (AKK) bulunan 27 hastanın 30 gözüne Nd:YAG lazer kapsülotomi uygulandı. Hastalara kapsülotomiden önce, 1 gün sonra ve 1 hafta sonra sikloplejinli tam oftalmolojik muayene yapıldı ve lazer flaremetre ölçümleri not edildi. Tüm hastalara kapsülotomiden 1 saat önce 125 mg tek doz asetozolamid tablet ile kapsülotomi sonrası tek doz apraklonidin HCl oftalmik damla 1x1 ve bir hafta süreyle deksametazon asetat oftalmik damla 6x1 uygulandı.
Bulgular: Hastaların 15'i erkek 12'si kadındı. Hastaların yaş ortalaması 62.4±7.2 yıldı. Nd:YAG lazer kapsülotomi işlemi sırasında ortalama 2.2±0.7 mJ enerjiyle, ortalama 25±15 atış yapılarak dairesel şekilde arka kapsülotomi yapıldı. Ortalama 80.3±25.5 mJ total enerjiye ulaşıldı. Ortalama flare değerleri Nd:YAG lazer kapsülotomi öncesi 9.8±2.5 foton/milisaniye (foton/ms), birinci günde 11.7±3.2 foton/ms; birinci haftada ise 10.1±2.2 foton/ms idi. Flare değişimleri istatistiksel açıdan anlamlı değildi (-.05). Ortalama göz içi basıncı (GİB) değerleri bakımından, kapsülotomi öncesi dönem (15.5±2.3 mmHg) ile kapsülotomi sonrası birinci gün (16.5±2.8 mmHg) ve birinci hafta (15.9±1.7 mmHg) ölçümleri arasında istatistiksel açıdan anlamlı bir farklılık gözlenmedi (-.05). Hastaların Snellen eşelleri ile ölçülen görme keskinlikleri Nd:YAG lazer kapsülotomi öncesi ortalama 0.53±0.12; iken kapsülotomi sonrası birinci haftada 0.74±0.15'e yükseldi (p=0.012). Gözlerin %10'unda meydana gelen az miktarda ve görmeyi etkilemeyen lens hasarı hariç Nd:YAG lazer kapsülotomiye bağlı komplikasyon gelişmedi.
Sonuç: AKK nedeni ile Nd:YAG lazer kapsülotomi gereken hastalarda; yöntem dikkatlice ve fazla enerji kullanılmadan yapıldığında ve gerekli proflaksi verildiğinde kan-aköz bariyerinin bozulmasına bağlı gelişebilecek flare artışı ve makula ödemi ile ön kamarada partikül artışına bağlı gelişebilecek GİB artışı görülmemektedir.</Özetçe>
<Anahtar>Nd:YAG kapsülotomi, aköz humor flare değeri, göz içi basıncı, maküla ödemi, komplikasyon</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Romatoid Artrit Olgularında Optik Sinir Başı Topografi Bulgularının, Normal Bireylerle Karşılaştırılması</Başlık>
<Özetçe>Amaç: Romatoid Artrit (RA) olgularının Heidelberg retinal tomografi (HRT) III ile ölçülen optik sinir başı topografi bulgularının, yaş ve cinsiyet uyumlu sağlıklı bireylerle kıyaslanması amaçlandı.
Gereç ve Yöntem: On beş RA olgusunun 15 gözü ile 15 sağlıklı bireyin 15 gözüne HRT III ile optik disk topografi analizleri yapıldı. Gruplar arası farklılıklar Mann Whitney U test kullanılarak istatistiksel olarak analiz edildi.
Bulgular: Glokom hastalığı olmayan 15 RA olgusunun (6 erkek, 9 kadın) yaş ortalaması 53.8±9.6 ve 15 sağlıklı bireyin (6 erkek, 9 kadın) yaş ortalaması 53.7±8.5 olarak bulundu. Her iki grup arasında çukurluk hacmi (p=0.5813), çukurluk alanı (p=0.6295), rim alanı (p=0.6384), rim hacmi (p=0.8183), disk alanı (p=0.4764), ortalama çukurluk/disk oranı (p=0.9632), ortalama çukurluk derinliği (p=0.7650) ve ortalama retinal sinir lifi kalınlığı (p=0.8530) açısından, istatistiksel olarak anlamlı farklara rastlanmadı.
Tartışma: Glokomu olmayan RA olgularının optik disk topografi parametreleri, yaş ve cinsiyet uyumlu normal bireylerle benzer özellikler taşımaktadır.</Özetçe>
<Anahtar>Romatoid artrit, optik sinir başı topografisi, Heidelberg retinal tomografi III</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Nd:YAG Lazer Sonrası Ortaya Çıkan Nükleus Bakiyesi</Başlık>
<Özetçe>Bir yıl önce komplikasyonsuz fakoemülsifikasyon cerrahisi geçiren 71 yaşındaki erkek hastaya arka kapsül kesafeti gelişmesi üzerine Nd:YAG lazer kapsülotomi yapıldı. Hasta üç gün sonra görme keskinliğinde azalma şikayetiyle tekrar başvurdu. Alt ön kamara açısında lokalize olan ve kama şeklinde kornea ödemine neden olan nükleus bakiyesi tespit edildi. Nükleus bakiyesi cerrahi olarak temizlendikten sonra kornea ödemi düzeldi ve en iyi düzeltilmiş görme keskinliği 1.0 düzeyine ulaştı. Yirmi aylık takip süresi boyunca ek komplikasyon gelişmedi.</Özetçe>
<Anahtar>Nükleus bakiyesi, Nd:YAG, kapsülotomi</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Bir Olgu Nedeni ile Takayasu Arteriti ve Katarakt Cerrahisi</Başlık>
<Özetçe>Görme azlığı şikâyeti ile başvuran 35 yaşında bir bayan hastanın öyküsünde Takayasu arteriti olduğu saptandı. 
Her iki gözde ön segment muayenesinde arka subkapsüler katarakt, fundus muayenesinde sağ gözde saat 12 kadranındaki vitreo-retinal traksiyon alanı saptandı ve bu bölgeye lazer uygulaması yapıldı. Fundus floressein anjiyografide her iki gözde mikrokapiller bozuklukla uyumlu yaygın mikroanevrizma oluşumu görüldü. Optik koherens tomografide maküla kalınlığı ve formasyonu normaldi. Genellikle kardiyovasküler semptomlar ile ortaya çıkan Takayasu arteriti yaygın retinal iskemiye bağlı komplikasyonlar ile beraber olabilir. 
Düzenli sistemik muayene ile beraber oftalmolojik takip de yapılmalıdır.</Özetçe>
<Anahtar>Takayasu arteriti, retinal iskemi, katarakt, mikroanevrizma</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İris Kisti Olan Bir Olguda Non-İnvaziv Bir Tedavi Yöntemi Olarak Nd:YAG Lazer ile Kistotomi</Başlık>
<Özetçe>On dört yaşında bayan hasta yaklaşık bir aydır devam eden sağ göz ağrısı şikayeti ile kliniğimize başvurdu. Özgeçmişinde iki yıl önce sağ gözüne ağaç dalı çarpması hikayesi mevcuttu. Yapılan ön segment muayenesinde sağ göz ön kamarada üst nazal bölgeyi dolduran ve pupili üst nazalden örten bir iris kisti olduğu izlendi. 
Sklerada saat 12 ile 1 arasına uyan bölgede limbusa yakın 1-2 mm'lik skleral bir skar olduğu görüldü. Kistin ön duvarı endotele temas etmekteydi, fakat korneada herhangi bir skar dokusu oluşumu mevcut değildi. 
Kist Nd:YAG lazer ile perfore edildi. Aynı gün takibinde kistten sıvı sızıntısı ile boşalmaya başladığı ve duvarları büzüşüp pupiller alandan tamamen ayrıldığı izlendi. Kist altına uyan pupiller bölgede lens üzerinde iris partikülleri izlendi. Saat başı topikal steroid tedavisine başlandı. Herhangi bir sekonder patoloji görülmedi. Lazer sonrası birinci gün, birinci hafta ve üçüncü ay göz içi basınç ölçümleri normal sınırlarda olarak görüldü. Görme keskinliğinde herhangi bir azalma olmadı. Hastanın herhangi bir görme azlığı şikayeti yoktu. Dördüncü ay takibinde iris kistinde nüks olmadığı görüldü.</Özetçe>
<Anahtar>Travma, iris kisti, Nd:YAG lazer</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>Tekrarlayan Herpetik Keratoüveit ve Sklerit Birlikteliği; Nadir Bir Olgu Sunumu</Başlık>
<Özetçe>Herpes virüs Tip 1 göz enfeksiyonları sıklıkla trigeminal gangliondaki latent virüslerin aktivasyonu sonucu meydana gelmektedir. Nüksler en sık stromal keratit ve iridosiklit şeklinde olsa da blefarit, konjonktivit, sklerit, epitelyal keratit, stromal keratit, endotelit veya iridosiklit de görülebilmektedir. 
Herpetik göz tutulumunda topikal ve sistemik antivirallerle topikal kortikosteroidler yaygın olarak kullanılan ilaçlardır. 
Düşük doz sistemik asiklovirin herpes virus göz tutulumunun tüm formlarında nüksleri başarılı şekilde azalttığı gösterilmiştir. Topikal siklosporin A gerek topikal kortikosteroid dozunu azaltmak ve gerekse ileri korneal hassasiyet kaybıyla seyreden kuru göz semptomlarını azaltmak için tedaviye eklenebilir. 
Biz stromal keratit, nekrotizan olmayan sklerit, glokom, endotelit ve iridosiklit bulgularının tümünün bir arada olduğu tekrarlayan herpetik keratitli nadir bir olguyu sunuyoruz.</Özetçe>
<Anahtar>Herpes simpleks virüs Tip 1, keratoüveit, treatment, stromal keratit, sklerit</Anahtar>
<Kaynak>Glokom-Katarakt Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KRONİK OTİTİS MEDİA KOMPLİKASYONLARININ TANI VE TEDAVİ ÖZELLİKLERİ</Başlık>
<Özetçe>Amaç: Antibiyotik kullanımının yaygınlaşması ile, otitis media komplikasyonları önemli oranda azalmıştır. Günümüzde otitis media komplikasyonlarının büyük çoğunluğunu kronik otitis medialar (KOM) oluşturmaktadır. Komplikasyonlu KOM’larda hastalığın seyrini, tanı ve tedavi özelliklerini belirlemek amacıyla bu çalışma yapılmıştır. Hastalar ve Yöntem: Kliniğimizde 1991-2001 tarihleri arasında komplikasyonlu KOM tanısı almış ve tedavi görmüş 32 olgunun kayıtları retrospektif olarak incelendi. Hastaların yaşı, cinsiyeti, komplikasyonları, predispozan faktörleri, başvuru semptomları, otoskopik muayene bulguları, radyolojik incelemeleri, odyolojik bulguları, tedavi yöntemleri, operasyon bulguları ve postoperatif komplikasyonları ayrıntılı olarak kaydedildi. Bulgular: Olguların 7’sinde (%21.9) intrakraniyal, 25’inde (%78.1) ekstrakraniyal komplikasyon görüldü. İntrakraniyal komplikasyonlardan menenjit (%12.5), ekstrakraniyal komplikasyonlardan ise mastoidit ve mastoid apse (%28.2) en sık komplikasyon olarak tespit edildi. Olguların 30’unda (%93.7) tam iyileşme, 1’inde (%3.1) postoperatif dönemde medikal tedavi ile düzelen menenjit görüldü. Beyin apseli bir olgu (%3.1) ameliyat sonrası kaybedildi. Sonuç: Günümüzde bilinçsiz antibiyotik kullanımı KOM komplikasyonlarının semptom ve bulgularını baskıladığından erken tanı ve cerrahi tedavide gecikmelere neden olabilmektedir. Dikkatli bir anamnez, fizik muayene ve görüntüleme yöntemlerinin etkin kullanımı komplikasyonlara bağlı morbidite ve mortaliteyi azaltacaktır. Cerrahi tedavide standart mastoidektomilerin dışında, otonörolojide ya da kafa kaidesinde deneyimli bir ekibin görev alması sonuçları olumlu yönde etkileyecektir.</Özetçe>
<Anahtar>kronik otitis media, komplikasyon, kolesteatom, intrakraniyal komplikasyon, ekstrakraniyal komplikasyon, menenjit, mastoid apse, beyin apsesi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TİMPANOPLASTİDE OTOGREFT VE XENOGRAFT MATERYAL KULLANIMI: ERKEN DÖNEM SONUÇLARIMIZ</Başlık>
<Özetçe>Timpan zar tamiri için Wullstein ve Zöllner’in doku greftlerini kullanımı modern otolojik cerrahi için çok büyük bir adım olmuştur. Bu tarihten itibaren bu amaçla otogreft, homogreft (allogreft) ve xenogreft olarak elde edilen farklı dokulara ait pekçok materyal denenmiş ve ideal greft materyali belirlenmeye çalışılmıştır.
Otogreft, vücudun bir bölgesinden elde edilen dokunun aynı bireyde başka bölgeye aktarılmasıdır ve timpan zar tamiri için en sık kullanılan otogreft materyal temporal adele fasiasıdır. Xenogreft materyaller ise farklı türden elde edilir ve bu amaçla domuz derisi, domuz durası, sığır veni ve sığır perikardiumu kullanılmaktadır.
Bu çalışmada otogreft temporal adele fasiası ile Tutoplast® sığır perikardiumu kullanılarak yapılan timpanoplasti sonuçları karşılaştırılmıştır. Çalışmaya son 1 yılda kliniğimizde opere edilen ve timpanoplasti uygulanan 60 hasta dahil edilmiştir. Hastalara yapılacak işlem ve kullanılacak materyal hakkında bilgi verildikten sonra hastaların 31’inde otogreft temporal adele fasiası, 29’unda Tutoplast® sığır perikardiumu greft materyali olarak kullanılmıştır. Altı ay ve daha uzun takipleri olan hastaların sonuçları bildirilmiştir. Kullanılan greft materyallerinin kabul edilme oranı sırasıyla %78 ve %73’dür.
Xenogreft materyallerin avantajı steril olarak ve kullanıma hazır halde ameliyathanede bulunmasıdır. Bu materyallerin kullanımında yavaş virus enfeksiyonlarının aktarımı nedeniyle karşı görüşler olmasına rağmen materyalin hazırlanma işlemi sırasında bu risk yok olmaktadır. Kişinin kendi dokusunun kullanımı her zaman üstünlüklere sahip olsa da, bu çalışmada elde edilen veriler xenogreftlerin de timpanoplasti için otogreftlere eşdeğer kabul oranına sahip materyaller olduğunu göstermektedir.</Özetçe>
<Anahtar>timpanoplasti, xenogref, otogreft</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ORTA HAT GRANÜLOMATÖZ HASTALIKLARI</Başlık>
<Özetçe>Orta hat granülamatöz hastalıkları (OGH), nadir görülen, lokal destrüktif seyirli patolojilerdir. Wegener granülomatöz hastalığı, polimorfik retikülozis, idiopatik orta hat destrüktif hastalığı ve non-Hodgkin lenfoma olmak üzere 4 majör alt gruba ayrılır. OGH tanısı alan 9 hasta retrospektif olarak incelenerek tedavi protokolleri ve prognozları tartışıldı. Hastalığın özelliğine göre radyoterapi veya medikal tedavi uygulanan hastalarda, ortalama yaşam süresi 6.2 ay ve mortalite oranı % 66.6 olarak belirlendi. Mortalite oranının yüksekliğine, hastalığın progresif seyrinin yanısıra semptomların ortaya çıkışı ile tedaviye başlangıç süresi arasında geçen sürenin (ortalama 37.4 gün) uzun olmasının neden olduğu düşüncesindeyiz.</Özetçe>
<Anahtar>orta hat granülomatöz hastalıkları, tedavi, prognoz</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>FRONTAL SİNÜS KOLESTEATOMU</Başlık>
<Özetçe>Frontal sinüs kolesteatomları nadir görülen, paranazal sinüslerin diğer inflamatuar (mukosel, pyosel, mukus retansiyon kisti gibi) ve neoplastik (fibrom, osteom, malign tümörler gibi) lezyonlarından klinik ve radyolojik olarak ayırıcı tanısı zor olan lezyonlardır. Bu tebliğde iki frontal sinüs kolesteatom olgusu sunulmuş ve lezyonların özellikle radyolojik bulgularının diğer paranazal sinüs lezyonlarından ayırıcı tanısı ve cerrahi tedavi üzerinde durulmuştur. Frontal sinüs kolesteatomları konvansiyonel radyogramlarda düzgün kenarlı kemik erozyonu ve bilgisayarlı tomografide (BT) kontrast tutulumu olmaması ile paranazal sinüs neoplazilerinden ayırdedilebilir; ancak BT ile mukosel ve kolesterol granülomlarının ekarte edilmeleri mümkün değildir. Kolesteatom ile en fazla karışan patolojilerden biri olan kolesterol granülomları, manyetik rezonans görüntülemede T1 ağırlıklı kesitlerde kolesteatomların hipointens, granülomların ise hiperintens sinyal vermeleri ile ayırdedilirler. Kolesteatom - mukosel ayrımı ise, mevcut görüntüleme yöntemleri ile mümkün değildir. Frontal sinüs mukoseli tanısı konulan hastalarda, düşük olasılıkla da olsa, frontal sinüs kolesteatomu da akılda tutulmalıdır. Kolesteatom vakalarında cerrahi sınırların daha geniş olacağı düşünülürse, bu vakaların cerrahi hazırlığı, tahmin edilenden daha geniş sınırları içerecek şekilde yapılmalıdır. Frontal sinüs kolesteatomlarının tedavisinde tek seçenek cerrahidir ve cerrahinin temel prensibi, kolesteatom matriksinin nüksü önleyecek şekilde bir bütün olarak çıkarılmasıdır.</Özetçe>
<Anahtar>frontal sinüs kolesteatomu, paranazal sinüs, tanı, tedavi, cerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LİPOPOLİSAKKARİT İLE OLUŞTURULAN ENDOTOKSEMİ MODELİNDE L-ORNİTİNİN RAT İÇ KULAĞINA ETKİSİ</Başlık>
<Özetçe>Amaç: Lipopolisakkarit ile oluşturulan endotoksemide rat iç kulak histopatolojisi ile ornitin tedavisi ve P 53 ekspresyonu arasındaki ilişkinin araştırılması.
Gereç ve Yöntemler: Yirmi dört sağlıklı rat rasgele dört gruba ayrıldı. Birinci grup kontrol grubu olarak seçildi ve intra peritoneal serum fizyolojik verildi; İkinci gruba intraperitoneal endotoksin; Üçüncü gruba intraperitoneal ornitin ve serum fizyolojik, dördüncü gruba endotoksin ve ornitin verildi.
Bulgular: İkinci ve dördüncü grup ratların stria vaskülarislerinde konjeyon, supepitelyal ödem ve modiolusun membranöz labirent bölümünde lökosit ve plazma hücre infiltrasyonu gözlendi. Meatus akustikus internusta yer alan vestibulokoklear ve fasiyal sinirlerde enflamasyon saptanmadı. Gruplar arasında plazma nitrit/nitrat ve MDA seviyelerini karşılaştırdığımızda, birinci ile ikinci, birinci ile üçüncü, birinci ile dördüncü, ikinci ile üçüncü, üçüncü ile dördüncü gruplar arasında istatistiksel olarak anlamlı fark bulduk. Buna karşın, iki ile dördüncü grup arasında anlamlı bir fark bulunamadı. İmmünohistokimyasal olarak hiçbir grupta p53 immünreaktif hücre saptanmadı.
Sonuç: L- ornitin rat kokleasındaki septik bulguları düzeltememektedir.</Özetçe>
<Anahtar>İçkulak immünitesi, labirentit, sepsis, endotoksin, işitme kaybı, endotoksemi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MALİGN KAFA TABANI TÜMÖRLERİNİN TEDAVİSİNDE PROGNOZ VE YAŞAM KALİTESİ</Başlık>
<Özetçe>Malign kafa tabanı tümörlerinde prognoz kötüdür ve tedavi çoğunlukla primer hastalığı kontrol altına alıp hasta için tatminkar yaşam kalitesi sağlamayı amaçlar. Bu çalışmada, malign kafa tabanı tümörü nedeniyle cerrahi rezeksiyon uygulanan 30 hasta ile cerrahi tedavi uygulanmayıp radyoterapi ya da kemoradyoterapi kombinasyonu ile tedavi edilmiş 10 hasta arasında sağkalım, hastaneye bağımlı kalma süreleri ve performans skorları açısından fark bulunup bulunmadığı araştırılmış ve elde edilen verilere göre kafa tabanı tümörlerinde hangi tedavi modelinin prognoz ve yaşam kalitesi açısından daha avantajlı olduğu değerlendirilmeye çalışılmıştır. Cerrahi tedavi uygulanan grupta ortalama takip süresi olan 22. ayda sağ kalım oranı, %56 olarak bulunmuştur; bir yıllık sağkalım %64, 2-yıllık sağkalım %48 ve 5-yıllık sağkalım %20’dir. Kontrol grubunda 22. aydaki sağkalım oranı %15, 1, 2 ve 5 yıllık sağkalım oranları ise sırasıyla %60, %15 ve %0’dır. 
Cerrahi tedavi uygulanan grubun sağkalım oranları kontrol grubunun oranlarından yüksek olmasına rağmen, her iki grubun sağkalım oranları arasında istatistiksel olarak anlamlı bir fark bulunmamıştır. Cerrahi tedavi grubunda performans skorları daha yüksek ve hastaneye bağımlı kalma süreleri daha düşük bulunmuştur. Bu çalışmanın sonuçları, malign kafa tabanı tümörlerinde tedavi yaklaşımı olarak hastalığın lokal kontrolünü ve uzun süreli palyasyonunu sağlayan, mortalitesi ve major komplikasyon insidansı yüksek olmayan, hasta konforu ve yaşam kalitesi açısından tatminkar sonuçları olan cerrahi tedaviyi destekler yöndedir.</Özetçe>
<Anahtar>Kafa kaidesi cerrahisi, malign tümör, prognoz</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PARAFARİNGEAL KİTLELERE TRANSSERVİKAL-TRANSMANDİBULER YAKLAŞIM: DÖRT OLGUNUN SUNUMU</Başlık>
<Özetçe>Parafaringeal bölgenin kitleleri, bu bölgenin içerisindeki oluşumlardan köken alabilecekleri gibi, komşu yapılardan invazyon yoluyla da gelişebilirler. Kitleler benign olsalar da, yerleşim yerleri nedeniyle cerrahileri oldukça risklidir ve bu bölgeye ulaşmak için transoral, transservikal, transparotid ve transservikal-transmandibuler olmak üzere çeşitli yaklaşımlar önerilmektedir. Transservikal-transmandibuler yaklaşım geniş bir cerrahi görüş alanı sağlar ve parafaringeal bölgenin özellikle büyük tümörlerinde, tercih edilebilir. Bu makalede parafaringeal bölgelerinde kitlesi olan ve transservikal- transmandibuler yolla opere edilen 4 hastamız sunulmuş ve literatür gözden geçirilmiştir.</Özetçe>
<Anahtar>parafaringeal kitle, transservikal, transmandibuler</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SUPRAGLOTTİK HORİZONTAL LARENJEKTOMİDE SUBPERİKONDRİAL DİSEKSİYON YAKLAŞIMI</Başlık>
<Özetçe>Supraglottik horizontal larenjektomi (SHL) operasyonlarından sonra lokal nükslerin sık görüldüğü yerler alt cerrahi sınırda değerlendirilmesi zor olan anterior komissür ve ventriküle uyan paraglottik bölge ile, üst cerrahi sınırda farenks ve dil köküdür. Bu makalede SHL’nin bir aşaması olarak subperikondrial diseksiyon yaklaşımıyla opere edilmiş 8 hastada uygulanan cerrahi yöntem tarif edilmiş ve tekniğin güvenli alt cerrahi sınırlara ulaşmada sağladığı faydalar ile fonksiyonel sonuçları değerlendirilmiştir. 
Bu yaklaşımla opere edilen hastalarda ortalama dekanülasyon süresi 18 gün, beslenme sondasının ortalama çekilme süresi 17 gün bulunmuştur. Yöntemin uygulandığı hastalarda ortalama 11 aylık takipleri sırasında lokal nüks ile karşılaşılmamıştır. Subperikondrial diseksiyon yaklaşımının, SHL için kritik bölgeler olan anterior komissür ve paraglottik bölgeye direkt görüş ile ulaşılabilmesi, şüphelenilen durumlarda bu bölgelerden alınacak frozen incelemesi ile alt cerrahi sınır rekürrenslerinin azaltılabilmesi, cerrahi sınırlarda gerekli olan 3-4 mm’lik güvenlik sınırının sağlanması ve doğru horizontal planda tiroid kıkırdak ve intralarengeal yumuşak doku kesisi yapılabilmesi avantajlarına sahip olduğu sonucuna varılmıştır.</Özetçe>
<Anahtar>supraglottik horizontal larenjektomi, subperikondrial yaklaşım, fonksiyonel sonuçlar</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>BAŞ-BOYUN BÖLGESİ FİBRÖZ DİSPLAZİLERİ</Başlık>
<Özetçe>Amaç: Baş-boyun bölgesi fibröz displazilerine cerrahi yaklaşımlarımızı sunmak ve sonuçlarımızı değerlendirmek.
Hastalar ve Yöntemler: Baş-boyun bölgesi fibröz displazili 8 olgu bu çalışma kapsamına alındı. Preoperatif dönemde bilgisayarlı tomografi ile değerlendirilerek lezyonun sınırları belirlendi. Olgular orijin aldıkları bölgelere göre farklı cerrahi tekniklerle opere edildiler. Postoperatif morbidite, komplikasyon, nüks ve malign transformasyon değerlendirildi.
Bulgular: Olguların 3’ü kadın, 5’i erkek ve ortalama yaş 18.3 idi. Tümörler, temporal kemik (n=2), maksilla (n=2), frontal kemik (n=2) ve sfenoid kemik (n=2)’ten orijin almakta idi. Lezyon lokalizasyonuna göre, dış kulak yolunda darlık, iletim tipi işitme kaybı, başağrısı, yüzde deformite, burun tıkanıklığı ve maloklüzyon tesbit edilen semptomlardı. Fronto-orbital yaklaşım, Le-Fort I osteotomisi, modifiye radikal mastoidektomi ve parsiyal-inferior maksillektomi tümör orijinine göre uyguladığımız cerrahi tekniklerdi.
Parsiyal-inferior maksillektomi uygulanan bir olguda oroantral fistül gelişti ve mukozal yanak flebi ile rekonstrükte edildi. 64.8 ay olan ortalama takip süresinde nüks ya da malign transformasyon izlenmedi.
Sonuç: Fibröz displazi gelişimsel benign bir kemik tümörüdür. Cerrahi tedavi kararı patolojinin neden olduğu fonksiyonel ya da estetik bozukluğa göre verilir. Prognoz çoğunlukla iyidir. Ancak malign transformasyon da rapor edilmiştir. Bu nedenle uzun süreli hasta takibi gerekir.</Özetçe>
<Anahtar>Fibröz displazi, temporal kemik, frontal kemik, maksilla, sfenoid kemik, baş, boyun, tedavi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>OBSTRÜKTİF UYKU APNE SENDROMUNUN UVULOPALATAL FLEP İLE TEDAVİSİ</Başlık>
<Özetçe>Obstrüktif Uyku Apne Sendromu (OUAS); uyku sırasında tekrarlayan üst solunum yolu (ÜSY) tıkanmaları ve buna bağlı kan oksijen satürasyonunda (SO2) düşme ile karakterize bir sendromdur. Bu çalışmanın amacı; OUAS’u olan hastalarda Uvulapalatal Flep (UPF) ile cerrahi tedavinin etkinliğinin polisomnografi (PSG) ile objektif olarak değerlendirilmesidir. Bu çalışmaya ortak şikayeti horlama, tanıklı apne ve gündüz uykuya meyili olan, nazal patolojisi ve OUAS’na yol açabilecek kraniofasial anomalisi olmayan, müller manevrasında multiple düzeyde obstrüksiyon saptanan, PSG sonucu Apne Hipopne İndeksi (AHİ) 5 ve 5’in üzerinde olan 16 hasta (3 kadın, 13 erkek) dahil edildi. Bu vakalara UPF operasyonu yapıldı. Cerrahi tedavinin etkinliği postoperatif 3. ayda PSG yapılarak değerlendirildi ve sonuçlar preoperatif değerler ile karşılaştırıldı. Subjektif semptomlar (horlama, apne, gece uyanmaları, gündüz aktivitesi) 0-3 arasında skorlanarak preoperatif ve postoperatif değerler karşılaştırıldı. Karşılaştırma sırasında eşleşmiş gruplarda T- test uygulandı. Postoperatif AHİ’ de %58.48’ lik azalma tespit edildi. Apne sayısında % 73.04, hipopne sayısında %44.58 oranında azalma, ortalama desatürasyon değerinde %20.4 artış saptandı. Subjektif semptomlar açısından 12 vaka başarılı, 1 vaka kısmen başarılı, 3 vaka ise başarısız olarak bulundu. Sonuçta UPF operasyonu orofarengeal obstrüksiyonu olan ve AHİ 20’nin altında olan hastalarda başarılı bulunmuştur. AHİ 20 ve üzerinde olan hastalarda ise AHİ düşmüş ve desatürasyon derecesi artmıştır. Bu da postoperatif CPAP kullanması gereken hastalarda, CPAP’a uyumu kolaylaştırmıştır. UPF postoperatif komplikasyonları az olan ve seçilmiş olgularda etkinliği yüksek olan bir cerrahidir girişimdir.</Özetçe>
<Anahtar>Obstrüktif uyku apnesi sendromu, uvulopalatal flep</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KAFA TABANI KORDOMALARI</Başlık>
<Özetçe>Kordoma, notokord kalıntısından kaynaklanan nadir malign bir tümördür. Yavaş büyür ve lokal invazyon özelliği gösterir. Semptom ve bulgular lezyonun lokalizasyonuna bağlı ortaya çıkar. Tedavisi cerrahidir. Ancak kafa tabanı kordoması derin lokalizasyonu ve önemli yapılarla olan komşuluğu nedeniyle tam rezeksiyona izin vermez. Bu nedenle postoperatif radyoterapi gereklidir. Prognozu kötüdür. Bu çalışmada kafa tabanı kordomalı üç olgu nadir bir klinik tablo olması nedeniyle sunulmuştur. Literatür gözden geçirilerek hastalığın karakteristikleri tartışılmıştır.</Özetçe>
<Anahtar>Kordoma, kafa tabanı, tedavi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>UNİLATERAL KOANAL ATREZİYE EŞLİK EDEN İZOLE SFENOİD SİNÜS PATOLOJİLİ HASTADA KOANAL ATREZİNİN TRANSPALATAL ONARIMI</Başlık>
<Özetçe>Koanal atrezi sık görülmeyen, posterior nazal açıklığın gelişim anomalisidir. Klinik bulguları ani postnatal siyanoz ve solunum sıkıntısından inatçı nazal akıntıya eşlik eden burun tıkanıklığına kadar değişkenlik gösterebilir. Özellikle ileri yaşlarda izlenen tek taraflı koanal atrezilerde semptomlar silik olabilir ve buna eşlik eden rinit, sinüzit gibi ek nazal hastalıklar da görülebilir. Bu yüzden tek taraflı koanal atrezilerde tanı ileri yaşlara dek konamayabilir. Tedavide seçenekler arasında transpalatal yol en çok tercih edilen metod olup bu makalede kliniğimize başvuran yetişkin bir hastada tek taraflı koanal atrezinin transpalatal yolla cerrahi tedavisi sunulmuştur. Hastamızda koanal atreziye eşlik eden aynı taraftaki izole sfenoid sinüs patolojisi koanal atrezinin cerrahi tedavisiyle düzelmiştir.</Özetçe>
<Anahtar>koanal atrezi, transpalatal onarım, izole sfenoid sinüs patolojisi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DİL YASSI HÜCRELİ KANSERLERİNDE CERRAHİ TEDAVİ SONUÇLARIMIZ: PROSPEKTİF ÇALIŞMA</Başlık>
<Özetçe>AMAÇ: Dil yassı hücreli karsinomu (DYHK) nedeniyle cerrahi tedavi uyguladığımız hastaların klinik seyirleri ve tedavi sonuçlarını değerlendirildi. HASTALAR ve YÖNTEMLER: Haziran 1998-Ocak 2002 tarihleri arasında DYHK nedeniyle tedavi edilen 28 hasta prospektif olarak incelendi. Ortalama takip süresi 19 ay olarak saptandı. Tümör boyutu, diferansiasyonu, preoperatif ve postoperatif boyun lenf nodlarının durumu, tümör yapısının cerrahi sınır ve komşu anatomik yapılarla ilişkisi, vasküler ve nöral invazyon kaydedildi. Lokal ve bölgesel rekürrens ile uzak metastaz saptanan hastaların klinik özellikleri araştırıldı. BULGULAR: DYHK’nın oral kavite malign tümörleri içerisinde görülme oranı %53.8 olarak bulundu. Hastaların %7’sine lokal eksizyon, %93’ne ise eksizyon ve boyun diseksiyonu yapıldı. Tek taraflı boyun diseksiyonu 15 hastaya (%53.5); iki taraflı boyun diseksiyonu ise 11 hastaya (%39.2) uygulandı. Hastaların %67.8’de postoperatif radyoterapi (19/28); %10’da ise kombine radyo-kemoterapi (3/28) tedavi protokolüne eklendi. İpsilateral lenf nodu metastazı oranı %39.2 (11/28); kontralateral lenf nodu metastaz oranı ise %10 (3/28) olarak belirlendi. No boyunlarda okkült metastaz oranı ise %21.4 olarak bulundu. Lenf nodu metastaz oranları “T” evresine göre sırasıyla %0, %28.5, %66.6 ve %75 (T1,T2,T3 ve T4) olarak bulundu. Takip süresi boyunca 6 hastada (% 21.4) lokal rekürrens; 3 hastada ise (% 10.7) boyun rekürrensi izlendi. SONUÇLAR: DYHK local ve bölgesel rekürrens oranı yüksek tümörlerdir. Hem primer bölge hem de boyun lenf nodları agresif tedavi edilmelidir.</Özetçe>
<Anahtar>dil yassı hücreli kanserleri, tedavi, prognoz</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>%0.2'LİK NİTROFURAZON EMDİRİLMİŞ EKSTRAFOR NAZAL TAMPONLARIN NAZAL FLORA ÜZERİNDEKİ VE POSTOPERATİF ENFEKTİF KOMPLİKASYONLARI ÖNLEMEDEKİ ETKİSİ</Başlık>
<Özetçe>%0.2 nitrofurazon emdirilmiş nazal tampon uygulamasının nazal floraya olan etkisi ve postoperatif enfektif komplikasyonları önlemedeki etkinliği araştırılmıştır. Septoplasti uygulanan 74 hastanın 54’ünde % 0.2'lik nitrofurazon emdirilmiş ekstrafor nazal tampon kullanılmış, 20’sinde ise % 0.9 NaCl ile ıslatılan ekstrafor tampon uygulanarak kontrol grubu oluşturulmuştur. Tüm hastalarda operasyon sonrasında 5 gün süreyle oral amoksisilin klavulonik asit kullanılmıştır. 
Preoperatif ve postoperatif olarak alınan nazal kültürler incelenmiştir. Nitrofurazon kullanılan grubun postoperatif kültürlerinde nazal floranın gr (+) elemanlarında baskılanma olurken, gr (-) elemanlarda anlamlı boyutta artış saptanmıştır. Buna rağmen sadece bir hastada ilave tedavi gerektirmeyen lokalize enfeksiyon olmuştur. %0.9 NaCl ile ıslatılan tamponların kullanıldığı kontrol grubunda hem gr (-) hem de gr (+) mikroorganizmalardaki üremede anlamlı artış görülmüş ve üç hastada ilave tedavi gerektirmeyen lokalize enfeksiyon gelişmiştir. Hiçbir hastada sistemik enfektif komplikasyon olmamıştır. Sonuç olarak nitrofurazon emdirilmiş nazal tamponların nazal flora üzeride etkisi bulunmakta ve postoperatif enfektif komplikasyonları önlemede faydalı olmaktadır.</Özetçe>
<Anahtar>septoplasti, ekstrafor nazal tampon, nitrofurazon, nazal flora, komplikasyon</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>HEMİFASYAL MİKROZOMİ: OLGU SUNUMU</Başlık>
<Özetçe>Hemifasyal mikrozomi patogenezinde çeşitli etyolojik faktörlerin rol oynadığı bir non-spesifik semptom kompleksidir. Bu makalede sunulan olguda olduğu gibi orta derecedeki bir hemifasyal mikrozomiye solunum ve beslenme problemlerinin eşlik etmesi nadir karşılaşılan bir durumdur. Tedavi seçiminde hastanın yaşı ve deformitelerin derecesi yönlendirici olmakla birlikte öncelik vital fonksiyonların sağlanmasına yönelik olmalıdır. Klinikte az görülen ve hafiften şiddetliye kadar değişik şekillerde karşılaşılabilen bir anomali olması nedeni ile, hemifasyal mikrozomili 2,5 aylık bir olguda tanı ve tedavi yaklaşımı tartışılmıştır.</Özetçe>
<Anahtar>hemifasyal mikrozomi, sendrom, tanı, tedavi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LARENKS KANSERLERİNİN I.,V, ve VI. BOYUN LENFATİK BÖLGELERİNE METASTAZ ÖZELLİKLERİ</Başlık>
<Özetçe>Larenks kanserlerinde boyun metastazları yaşam süresini etkileyen en önemli faktörlerden birisidir. No boyunların tedavisinde günümüzde en yaygın kullanılan yöntem seçici boyun diseksiyonlarıdır. Bu retrospektif incelemede lateral boyun diseksiyonu sınırı dışında kalan I, V ve VI.bölge lenfatiklerine metastaz özellikleri araştırılarak, dolaylı olarak seçici boyun diseksiyonlarının etkinliği değerlendirildi.. Bu amaçla larenks kanseri nedeniyle radikal veya modifiye radikal boyun diseksiyonu yapılmış 214 hastaya ait veriler incelendi. Boyunda I, V ve VI. seviyelerde metastaz saptanan olgularda primer tümörün yerleşim yeri, “T” evresi, kıkırdak, perivasküler ve perinöral invazyon özellikleri ile metastaz potansiyelleri değerlendirildi. Hasta grubumuzda I, V ve VI. bölge metastaz oranları sırasıyla %1.4, %3.2 ve %2.3 olarak bulundu. Klinik No olan boyunlarda I, V, VI.bölge metastaz oranları sırasıyka %0, %1.2 ve %3.7 iken; klinik N+ olan olgularda bu oranlar sırasıyla %2.2, %4.5 ve %1.5 olarak saptandı. Her iki grup arasında I, V ve VI.bölgelere metastaz oranları arasında istatistiksel fark izlenmedi (-.05). Metastaz oranları gözönüne alındığında lateral boyun diseksiyonu larenks karsinomlu hastalarda elektif olarak güvenle uygulanabilir.</Özetçe>
<Anahtar>larenks kanseri, boyun metastazı, boyun diseksiyonları, seçici boyun diseksiyonu</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>GLOMUS TÜMÖRLERİNDE CERRAHİ YAKLAŞIMLARIMIZ</Başlık>
<Özetçe>Amaç: Glomus tümörlerine cerrahi yaklaşımlarımızı sunmak ve sonuçlarımızı değerlendirmek.
Hastalar ve Yöntemler: Glomus tümörü tanısı alan 12 olgu dosyaları retrospektif olarak incelenerek bu çalışma kapsamına alındı. Olgular preoperatif dönemde odiyolojik testler (pür tone odiogram, kulak zarının sağlam olduğu olgularda, akustik empedans), anjiografi, bilgisayarlı tomografi ve/veya magnetik rezonans görüntüleme ile değerlendirildiler. Ayrıca idrarda vanil mandelik asit düzeyleri araştırıldı. 
Glomus jugulare tümörlerinde, infratemporal fossa tip A yaklaşımı, glomus timpanikum tümörlerinde ise transmastoid yaklaşım uygulandı. Subtotal rezeksiyon uygulanan bir olguda kalan tümör dokusuna yönelik olarak radyoterapi uygulandı.
Bulgular: Olguların 8’i kadın, 4’ü erkek ve ortalama yaş 54.3 idi. Tanı 8 olguda glomus jugulare ve 4 olguda glomus timpanikum idi. Pulsatil tinnitus, iletim tipi işitme kaybı ve kulakta dolgunluk hissi en sık tesbit edilen semptomlardı. Preoperatif dönemde, glomus jugulare olgularında en az 3 kraniyal sinir paralizisi mevcuttu. Tüm olgularda idrar vanil mandelik asit düzeyleri normaldi. Glomus timpanikum tümörleri total olarak rezeke edildi. 
Glomus jugulare tümörlerinde ise total rezeksiyon oranı % 87.5 idi. İntrakraniyal uzanım ve internal karotis arter invazyonu gösteren, bir olguda subtotal rezeksiyon ve postoperatif radyoterapi uygulandı. İnfratemporal fossa A yaklaşımı ile opere edilen tüm olgularda geçici fasiyal paralizi ortaya çıktı. Preoperatif olarak etkilenmiş olan diğer kraniyal sinir fonksiyonlarında postoperatif dönemde herhangi bir değişiklik olmadı. Komplikasyon olarak bir olguda beyin omurilik sıvısı fistülü gelişti. 54 ay (11ay-116 ay) olan ortalama takip süreside rezeksiyonun tam olduğu olgularda nüks izlenmedi. Per/postoperatif ölüm izlenmedi.
Sonuç: Çalışmamızdan elde edilen sonuçlar glomus timpanikum tümörlerinin transmastoid yaklaşım ve glomus jugulare tümörlerinin infratemporal fossa tip A yaklaşımı ile düşük mortalite ve morbidite oranları ile rezeke edilebildiğini göstermektedir.</Özetçe>
<Anahtar>Glomus jugulare, glomus timpanikum, cerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AKUSTİK NÖRİNOM CERRAHİSİ</Başlık>
<Özetçe>Amaç: Akustik nörinom tedavisindeki yaklaşımlarımızı sunmak ve sonuçlarımızı değerlendirmek. Hastalar ve Yöntemler: Akustik nörinom tanısı alan 13 olgu dosyaları retrospektif olarak incelenerek bu çalışma kapsamına alındı. Olgular tam bir nöro-otolojik muayene yanında, odiyolojik testler (pür tone odiogram, akustik empedans), ABR, kalorik test, bilgisayarlı tomografi (BT) ve/veya magnetik resonans görüntüleme (MRG) ile değerlendirildiler. Olgulardan 10’una cerrahi (5 translabirentin, 4 suboksipital, 1 transotik) tedavi uygulanırken, 3’ünde tümör seri MRG incelemeleri ile takibe alındı. Bulgular: Olguların 8’sı kadın, 5’ü erkek ve ortalama yaş 40.3 idi. Olguların %84.6’sında tek taraflı nörosensoriyal işitme kaybı, %53.8’inde tinnitus mevcuttu. Bir olgu ani işitme kaybı (%7.7) ile kliniğimize müracaat etti. Kalorik testte, olguların %69.2’sinde vestibüler cevap azalmış olarak belirlendi. 40 mm’den büyük tümörlerde subtotal rezeksiyon (%20) yapılabilirken, diğer tümörler total (%80) olarak çıkarıldı. Bir olguda, fasiyal sinir bütünlüğü korunamadı, uc uca sinir anastomozu ile rekonstrüksiyon yapıldı. Beyin omurilik sıvısı (BOS) fistülü bir olguda (%10) gelişti. Subtotal rezeksiyon yapılan olgular, düzenli olarak alınan MRG incelemeleriyle takip edildi ve tümörde belirgin bir hacim artışı görülmedi. Total rezeksiyon yapılan olgularımızda 58.6 ay (10-119 ay) olan ortalama takip süresinde nüks belirlenmedi. Operasyonu kabul etmediği için periyodik MRG takibine alınan 3 olguda ise ortalama 21 aylık takip süresinde tümör boyutunda artışa ait bir bulgu tesbit edilmedi. Sonuç: Akustik nörinom tedavisinde cerrahi yaklaşım belirlenirken, tekniğin residü tümör bırakma ve fasiyal siniri zedelenme potansiyeli değerlendirilmelidir. Translabirentin yaklaşım, total tümör rezeksiyonu ve fasiyal sinirin korunması açısından en uygun tekniktir.</Özetçe>
<Anahtar>Akustik nörinom, tedavi, cerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AMİNOGLİKOZİT İÇEREN KULAK DAMLALARININ NEDEN OLDUĞU OTOTOKSİSİTEDEN BİR SPİN TRAP’LE (PBN) KORUNMA: KRONİK ETKİLER</Başlık>
<Özetçe>Amaç: Aminoglikozit içeren kulak damlalarının (AD) neden olduğu ototoksisitenin engellenmesinde spin trapl’erin uzun süreli koruyucu etkisini araştırmak.
Yöntem ve Gereçler: Topikal aminoglikozid kulak damlaları (AD) ve yapay perilenf(PER) tedavisinin kohlear mikrofonik (CM), birleşik aksiyon potansiyeli (CAP) ve 2F1-F2 distorsiyon product otoakustik emisyon(DPOAE) sensitiviteleri üzerindeki kronik etkilerinin intraperitoneal ?-phenyl-tert-butyl-nitrone (PBN) ve %0.9 NaCl (saline) uıygulaması ile azalıp azalmadığını 3 guinea pig grubu üzerinde araştırdık (n=5/grup):a)saline + PER;b)saline+AD; c) PBN +AD.
Bulgular: Kontrol değerleriyle karşılaştırıldığında,saline+AD grubunun ortalama CM ve CAP değerleri bütün frekanslarda ileri derecede azalmıştı (-5). CAP ve CM için, PBN+AD grubundaki ortalama kayıplar saline+AD grubundan 8,12,16 ve 24 kHz’de belirgin olarak daha azdı, ve ve bu durum PBN’nin topikal AD’nin oluşturduğu hasarı önlediğini gösteriyordu. Bütün frekanslardaki ortalama 2F1-F2 DPOAE değerleri, AD alan bütün gruplarda PBN tedavisinden bağımsız olarak ilk değerlerinin altına indi.
Sonuç: Bu bulgular, serbest radikaller aracılığıyla oluşan olayların guinea pig’lerde AD tarafından meydana getirilen ototoksisiteden kısmen sorumlu olduğunu ve DPOAE’lerin bu ototoksisiteye karşı çok duyarlı olduğunu desteklemektedir.</Özetçe>
<Anahtar>free radical, neomycin, polymyxin B</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SUPRAKRİKOİD PARSİYAL LARENJEKTOMİ SONRASI PEKSİ RÜPTÜRÜ: BİR VAKA SUNUMU</Başlık>
<Özetçe>Suprakrikoid parsiyel larenjektomi sonrası postoperatif komplikasyon oranı diğer parsiyel larenjektomi tekniklerine oranla önemli derecede düşüktür. Suprakrikoid parsiyel larenjektomi sonrası peksi rüptürü oldukça nadir olup literatürde üç vaka bulunmaktadır. Makalemizde kemikleşmemiş krikoid kartilaj nedeniyle peksi rüptürü olan 57 yaşında bir erkek hastamızı sunuyoruz. Bu vakada anterior krikoid arkın rezeksiyonuyla beraber peksi rüptürü tamir edildi. Hasta revizyon cerrahisinden 35 gün sonra dekanüle edildi.Postoperatif 7. günde ise nazogastrik tüp çıkartıldı. Suprakrikoid parsiyel larenjektomi sonrasında peksi rüptürünü önlemek için krikoid kartilajın kemikleşmemiş olabileceği akılda tutulmalı ve trakeotomi 4.-5. trakeal halkalar arasından açılmalıdır. Bu önemli ayrıntıların göz önüne alınmaması total larenjektomiyi kaçınılmaz hale getirir.</Özetçe>
<Anahtar>Suprakrikoid parsiyel larenjektomi, komplikasyon, pexy rüptürü</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>POST TONSİLLEKTOMİ BAKTERİEMİSİ</Başlık>
<Özetçe>AMAÇ: Bu çalışma elektif tonsillektomi sırasında görülen geçici bakteremi oranlarının saptanması ve tespit edilen bakterilerin tonsil merkez/yüzeyel kültürleriyle karşılaştırılması amacıyla yapılmıştır.
METODLAR: Çalışmaya 46 hasta alınmıştır. Preoperatif yüzeyel sürüntü kültürleri, intraoperatif tonsil merkez sürüntü kültürleri, preoperatif ve postoperatif kan kültür örnekleri incelenmiştir. Tespit edilen patojen bakteriler için antibiyotik duyarlılık testleri yapılmıştır.
SONUÇLAR: Bakteriemi altı hastada (%13) tespit edilmiştir. Bu hastaların beş tanesinde (%83.3) kan kültüründe ve merkez sürüntü kültürlerinde aynı bakteri (S. aureus) izole edilmiştir. Bakteriemi tespit edilen altı hastanın beşinde (%83.3) penisilinlere direnç tespit edilmiştir.
TARTIŞMA: % 13 oranında bakteriemi ve %83.3 oranında penisilinlere direnç tespit edilmiş olması özellikle riskli hasta grubunda antibiyotik profilaksisinin gerekliliğini göstermiştir. Kanda tespit edilen patojenlerin %83.3 (5/6) oranında merkez tonsil patojenleriyle korelasyon göstermesi, antibiyotik seçiminde yüzey tonsil kültürlerine göre karar vermenin uygun olmayacağını düşündürmüştür.</Özetçe>
<Anahtar>bakteriemi, tonsillektomi, kültür</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>CİLT FLEBİ SÜPERFİSYAL PAROTİDEKTOMİDE FREY SENDROMU GELİŞİM SIKLIĞINI ETKİLİYOR MU?</Başlık>
<Özetçe>Cilt flebinin Frey sendromu gelişimindeki etkinliğini 10 hastada sub-süperfisyal muskuloaponevrotik sistem (sub-SMAS) cilt flebi , 9 hastada subkutanöz cilt flebi hazırlanarak incelenmiştir. Hastaların değerlendirilmesinde klinik sorgulama (subjektif) ve Minor’s iodine nişasta testi (objektif) kullanılmıştır. Parotidektomiden sonra Minor’s test yapılana kadar geçen süre subkutanöz grupta ortalama 13 ay ve sub-SMAS grupta ise 16 ay’dır. Sub-SMAS cilt flebi grubunda subjektif Frey sendrom %20, objektif Frey sendromu %30 oranında bulundu. Subkutanöz flep grubunda subjektif Frey sendromu %33.33, objektif Frey sendromu %33.3 oranında bulundu. Frey sendromu gelişim oranları bakımından subkutanöz ve sub-SMAS gruplar arasında istatistiksel fark tespit edilmedi (-.05).</Özetçe>
<Anahtar>Frey sendromu, parotidektomi, cilt flebi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KILLI DİL</Başlık>
<Özetçe>Kıllı dil, dilin dorsal yüzeyinin anormal saç benzeri oluşumlarla kaplanmasıyla karakterize benign, akkiz bir hastalıktır. Etyopatogenezi tam olarak bilinmemekle birlikte, histopatolojik olarak sekonder papilla hücrelerinden saç tipi keratin salgısının arttığı ve retansiyona uğradığı belirlenmiştir. Kötü oral hijyen, alkol kullanımı, radyasyon ve bazı ilaçlar etyolojide suçlanmıştır. Kıllı dil prevalansı ağır sigara içicilerde oldukça yüksek bulunmuştur. Bu makalede aşırı sigara içimine bağlı olarak geliştiği düşünülen kıllı dil olgusu güncel literatür bilgileri eşliğinde sunulmuştur. Tedavisinde hastaya sigarayı bırakması, oral betadin solüsyon kullanması, dilini fırçalayarak temizlemesi ve topical retinoik asit uygulaması önerilmiştir.</Özetçe>
<Anahtar>Kıllı dil, Filiform papilla, Keratin</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DİLDE GRANÜLER HÜCRELİ TÜMÖR: BİR OLGU SUNUMU</Başlık>
<Özetçe>Granüler hücreli tümör (GHT); çoğunlukla baş-boyun bölgesi ile özellikle dilde olmak üzere oral kavitede yerleşim gösteren nadir görülen iyi huylu bir neoplazmdır. Lezyon genellikle sınırları belirsiz, küçük soliter bir nodül şeklinde görülmekle birlikte , hastaların %10-15’inde vücudun değişik bölgelerinde bulunabilmektedir. 
Bu çalışmada, dilde sınırları belirgin kistik lezyon olarak gözlenen GHT’lü bir olgu sunduk.</Özetçe>
<Anahtar>Granüler hücreli tümör, kist , oral kavite, dil</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>VOKAL KORD NODÜLLERİNE YAKLAŞIM VE TEDAVİ SONUÇLARI</Başlık>
<Özetçe>Vokal kord nodülleri erişkin ve çocuklardaki en sık ses kısıklığı nedenidirler. Toplum içinde çok konuşan ve mesleklerini sesleriyle icra eden bireylerde görülme sıklığı diğer meslek gruplarına oranla oldukça fazladır. Bu çalışmada, Aralık 1999 ile Mart 2002 tarihleri arasında kliniğimize ses kısıklığı şikayeti ile başvuran ve vokal kord nodülü tanısı alan 46 hasta üzerinde gerçekleştirildi. Hastaların 18’i erkek, 28’i kadındı Çocuk yaş grubunda 11 hasta vardı. Tüm hastaların ortalama takip süresi 13 haftaydı . Hastaların 24’ü öğretmen, 3’ü din görevlisi, 8’i öğrenci, 1’i profesyonel ses sanatçısı, 1’i doktor, 1’i hemşire, 8’i de diğer meslek gruplarına dahildi. Bu hastalara uygulanan “visuel biofeedback” ses terapisi tekniği ve cerrahi tedavi ile elde ettiğimiz sonuçlar özetlendi.</Özetçe>
<Anahtar>Vokal kord nodülü, Ses terapisi, Fonocerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>BENİGN PAROKSİSMAL POZİSYONAL VERTİGO TEDAVİSİNDE KULLANILAN SEMONT VE EPLEY MANEVRALARININ KARŞILAŞTIRILMASI</Başlık>
<Özetçe>Amaç: Benign paroksismal pozisyonel vertigo (BPPV) tedavisinde kullanılan Semont ve Epley manevralarını, hasta uyumu ve tedavi sonuçları açısından değerlendirmek.
Gereç ve Yöntem: Ocak 2001-Mayıs 2003 tarihleri arasında Selçuk Üniversitesi Meram Tıp Fakültesi KBB Anabilim Dalında, BPPV tanısı konularak tedavi edilen, 58 hasta üzerinde yapılan prospektif bir çalışmadır. BPPV tanısı, hastanın hikayesine ve Dix-Halpike manevrasında nistagmusun karekteristik özelliklerinin belirlenmesi ile konuldu. Dix Halpike manevrası uygulandıktan 10 dakika sonra, 29 hastaya Semont’ un serbestleştirici manevrası, 29 hastaya da Epley manevrası uygulandı. Hastalar manevradan 24 saat, 1 hafta ve 1 ay sonra kontrol edildi. Kontrollerde, hastaların yakınması ve Dix Halpike manevrasına verdiği cevaplar esas alınarak tedavi metotları kıyaslandı. İstatiksel değerlendirmeler için ki-kare testi kullanıldı.
Bulgular: 58 hastanın yaşları 22 ile 79 arasında (ortalama:52,58+14,3) olup, 38’i (%65.5) kadın, 20’si (%34.5) erkek idi. Hastaların 29’unda (%50) sağ kulak, 23’ünde (%40) sol kulak, 6’sında ise (%10) her iki kulak etkilenmiş olup, toplam 64 kulak için manevra uygulanmıştır. Semptomların ortalama süresi yaklaşık 11.9 ay idi.
Semont manevrası uygulanan 32 kulağın 21’inde (%65.6), 24 saat sonra yapılan ilk kontrolde tamamen iyileşme tespit edildi. İkinci kontrolde Dix-Halpike manevrası pozitif olan 11 kulak için tekrar manevra uygulandı, bunların 7’sinde başarı elde edildi. İkinci uygulama ile manevranın başarısı %87.5’e yükseldi. Bir ay sonraki kontrolde 4 (%12.5) kulakta semptomların hala devam ettiği görüldü. Bu hastaların birinde şikayetlerde kısmen de olsa azalma görüldü.
Otuz iki kulağa Epley manevrası uygulandı. Bir gün sonraki ilk kontrolde 26 (%81.25) kulakta tam iyileşme görüldü. Bir hafta sonraki kontrolde 6 kulakta semptomların devam etmesi üzerine tekrar manevra uygulandı. Bunların 4’ünde semptomlarda azalma tarif edildi. İkinci uygulamadan sonra manevranın başarısı %93.75 idi. Bir ay sonraki kontrolde 2(%6.25) hastanın semptomları devam ediyordu. Her iki manevranın tedaviye cevap açısından karşılaştırılmasında anlamlı fark yoktu.
Sonuç: Pozisyonel vertigo dışında nörolojik ve vestibüler şikayetleri olmayan hastalarda, laboratuar ve görüntüleme yöntemlerine başvurmadan tedavi manevralarının uygulanması maliyet ve zaman açısından kazanç sağlayacaktır. BPPV’nun paroksismal olması, haftalar ve aylar süren spontan remisyonlar gösterebilmesinden dolayı tedavi metodları arasında sağlıklı bir kıyaslamanın yapılması güçtür. Ancak hastanın fiziksel yapısı göz önüne alınarak yaşlı, şişman ve vertebra patolojisi olan hastalarda, Epley manevrasının daha uygun olacağı kanaatindeyiz.</Özetçe>
<Anahtar>BPPV, Semont/Epley manevrası, tedavi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>BURUN AKINTISI OLMAYAN, HALİTOZİSLE SEYİRLİ BURUNDA YABANCI CİSİM OLGUSU</Başlık>
<Özetçe>Halitozis; gerek erişkin, gerekse çocuk yaş grubunda önemli bir sosyal ve tıbbi sorundur. Nedenleri arasında kötü ağız bakımı ve diş hastalıkları başta gelmektedir. Çocukluk yaş grubunda burunda yabancı cisim sıklıkla tek taraflı pürülan burun akıntısı ile belirti verir ve halitozise nadiren neden olmaktadır. Bu yazıda 5.5 aydır kötü ağız kokusu nedeniyle birçok farklı tedavi almasına rağmen fayda görmeyen ve halitozis etkeni olarak burunda yabancı cisim saptanan 4 yaşında bir çocuk hasta sunulmaktadır. 
Bu olguda bir naylon torba parçasının, nazal kavitede tam obstrüksiyon yaratarak burundan akıntı olmasını engellediği ve posteriora drene olan pürülan akıntının halitozise neden olduğu saptanmıştır. Çocuk yaş grubu halitozis vakalarında burunda yabancı cismin mutlaka akla getirilmesi gereğini vurgulamak üzere bu olgu sunulmuştur.</Özetçe>
<Anahtar>Halitozis, etioloji, burunda yabancı cisim</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PAROTİS KİTLESİ OLAN HASTALARDA AYIRICI TANIDA TEMPOROMANDİBÜLER EKLEM ARTROPATİSİ</Başlık>
<Özetçe>Sinoviyal kondromatozis (SK), metaplastik kartilaginöz nodül oluşumu ile karakterize nadir, benign bir durumdur. Bu olguda, temporomandibüler eklemin sinovial kondromatozisi sunuldu. Bunlar parotis bezinin primer tümörlerini taklit edebilirler. 
Preauriküler şişlik parotis kitlelerinin en sık başlangıç semptomudur. Bu nedenle parotis kitlesi olan hastalarda değerlendirmede ve tanıda temporomandibüler eklem hastalıkları akılda tutulmalıdır.</Özetçe>
<Anahtar>Sinovial kondromatozis, temporomandibüler eklem, parotis kitlesi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ERKEN EVRE GLOTTİK KANSER CERRAHİSİNDE LARENGEAL ÇATIYI KORUYAN ALTERNATİF BİR YAKLAŞIM: LARENGEAL EVISERASYON (SUBPERİKONDRİAL İNTERNAL EVİSERASYON)</Başlık>
<Özetçe>Bu makalede erken evre glottik kanser cerrahisinde larengeal çatıyı koruyan alternatif bir yaklaşım (subperikondrial internal eviserasyon) sunulmuştur. Subperikondrial internal eviserasyon yaklaşımıyla 19 hasta (T1a, n=6; T1b, n=4; T2, n=9) opere edilmiştir . Dekanülasyon zamanı, beslenme sondası çıkarılış zamanı , lokal kontrol ve ses sonuçları bakımından hastalar izlenmiştir. Ortalama dekanülasyon zamanı 6 gün, ortalama besleme sondasının çekiliş zamanı 8 gün bulunmuştur. Lokal nüks hiçbir hastamızda görülmemiştir. Hastaların 12 tanesinin ortalama takip süresi 1 yıldan fazla, 7 tanesinin ise 1 yıldan azdır. Subjektif ses kalitesi tüm hastalarda tatminkar bulunmuştur. Lokal nüksle karşılaşmamış olmamız ve tatminkar fonksiyonel sonuçlar, subperikondrial internal eviserasyon yaklaşımının etkili bir tedavi metodu olduğunu düşündürmüştür. Bu tekniğin avantajları arasında; 1) ön komissür, subglottik bölge ve paraglottik bölgeye direkt görüş altında ulaşılması, 2) horizontal ve vertikal planda son derece geniş rezeksiyona imkan vermesine rağmen tek aşamalı bir operasyon olması ve rekonstrüksiyona gerek kalmaması sayılabilir.</Özetçe>
<Anahtar>Glottik kanser, larengeal çatı, cerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNTRANAZAL YOLDAN MİKROOSTEOTOM ve ÇEKİÇ KULLANILARAK DAKRİYOSİSTORİNOSTOMİ UYGULANAN 25 HASTAMIZDA 1 YILLIK TAKİP SONUÇLARI</Başlık>
<Özetçe>İntranasal yoldan yapılan ve kemik doku için çekiç ve mikroosteotom kullanılan 25 dakriosistorinostomi olgusunun 1 yıllık takip sonuçları bildirilmiştir. On dokuz hastada (%76) şikayetler tam olarak geçti, 4 hastada (%16) şikayetlerde belirgin bir azalma sağlandı ve 2 (%8) hastada şikayetlerde hiçbir değişiklik olmadığı gözlendi. Genel olarak 23 hastada (%92) başarı sağlanmıştır.</Özetçe>
<Anahtar>İntranasal dakriyosistorinostomi, çekiç ve mikroosteotom kullanımı</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KRONİK SİNÜZİTTE BAKTERİYOLOJİ VE ANTİBİYOTİK DUYARLILIĞI</Başlık>
<Özetçe>Kronik sinüzit toplumda belirgin bir oranda izlenen ve uzun dönemde ciddi morbiditelere sebep olabilen bir hastalıktır. Tedavi amacıyla geniş spektrumlu çok sayıdaki antibiyotiğin sık kullanılması kronik sinüzit bakteriyolojisinde ve bu bakterilerin antibiyotik duyarlılıklarında değişikliklere sebep olabilmektedir. Sinüzit bulguları ile tıbbi tedavi alan, ancak şikayetleri üç aydır geçmeyen ve endoskopik muayene ve bilgisayarlı tomografi bulguları ile kronik sinüzit tanısı alan 73 hasta bakteriyolojik olarak incelendi. Kuagulaz negatif stafilakok (KNS) en yüksek oranda (%57.5) izlendi ve siprofloksasin en yüksek düzeyde (%86.3) duyarlılık gösterdi.</Özetçe>
<Anahtar>Kronik sinüzit, bakteriyoloji, antibiyotik duyarlığı</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>RETROKOKLEAR LEZYONLARDA OKÜLOMOTOR TEST BOZUKLUKLARI</Başlık>
<Özetçe>Santral sinir sistemini etkileyen retrokoklear lezyonların okülomotor test sonuçları incelenerek, okülomotor testlerin tanısal değeri tartışıldı. Gaze, saccade, tracking ve optokinetik testler 22 akustik nörinoma, 10 beyin sapı lezyonu, 10 serebellar lezyon, 7 serebral lezyon ve 15 multiple skleroz (MS) olmak üzere toplam 64 hastada ve 20 sağlıklı kontrol grubunda uygulandı. Santral sinir sisteminin farklı lokalizasyonlarındaki lezyonların okülomotor testlerin tümünü bozduğu ancak, değişik oranlarda etkilediği izlendi.</Özetçe>
<Anahtar>Retrokoklear lezyon, okülomotor testler</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ANTROKOANAL POLİPLİ ÇOCUĞUN TEDAVİSİ</Başlık>
<Özetçe>Amaç: Antrokoanal polipler, özellikle çocuklarda, yetersiz tedavi edildiklerinde sık tekrarlamaya eğilim gösterirler ve kontrol edilmesi zor kronik sinüzit insidansını arttırırlar. Tüm nazal polipler içerisinde, çocuklarda genel populasyona göre 5-8 kat daha sık gözlenirler. 
Son yıllarda tedavideki en önemli yaklaşım endoskopik sinüs cerrahisidir. Seçilmiş olgularda transkanin sinoskopinin tedaviye eklenmesi rekürrensin önlenmesi açısından önemlidir. Etyolojide allerjinin araştırılması daha sonra verilecek medikal tedaviye katkıda bulunabilir.
Olgu Sunumu: 5 aydır devam eden burun tıkanıklığı ve öksürük yakınmaları ile pediatri bölümü tarafından konsülte edilen hasta 9 yaşında ve erkekti. Anterior rinoskopide sağ pasajı tamamen dolduran solid polipoid kitle mevcuttu. 
Paranazal sinüs tomografi görüntüsü sağ antrokoanal poliple uyumluydu. Hastada intranazal bölümün basit eksizyonu, sınırlı unsinektomi, maksiler sinüs ostiumu genişletilmesi ve transkanin sinoskopi işlemleri yapılarak tüm patoloji temizlendi. Bu arada nazal smearda eozinofili bakıldı, total ve spesifik immünglobulin E testleri ile prick testi yapıldı.
Sonuç: Minimal invaziv cerrahi ile tedavi ettiğimiz antrokoanal polipli bir çocuk olgudan yola çıkarak konuya ilişkin tedavi yaklaşımlarını tartıştık. Antrokoanal polipli çocukta endoskopik sinüs cerrahisinin sınırları ve transkanin sinoskopinin önemi vurgulandı. Allerjinin etyopatogeneze katkısına ve medikal tedaviye etkilerine değinildi.</Özetçe>
<Anahtar>Antrokoanal polip, çocuk, transkanin sinoskopi, endoskopik sinus cerrahisi, allerji, Antrochoanal polyp</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>EĞRİ BURUNLARDA DORSAL SEPTAL DEVİASYONLARIN SPREADER GREFT İLE DÜZELTİLMESİ</Başlık>
<Özetçe>Eğri burunlarda, güçlü ve ortada bir septumun sağlanması bir çok olguda başarının anahtarıdır. Bu nedenle dorsal septum deviasyonlarının düzeltilmesi önem kazanmaktadır. Bu patolojilerde çeşitli onarım teknikleri tanımlanmaktadır. Bu çalışmada “spreader” greft ile dorsal septum deviasyonu düzeltilen ve en az 6 aylık takibi yapılan 12 eğri burunlu olgu incelendi. Greft materyali olarak 10 olguda otolog septum kıkırdağı, 2 olguda guj ile alınan otolog kaburga kıkırdağı kullanıldı. Greftler internal valvi de destekleyecek şekilde septumun konveks tarafına yerleştirildi. Olgularda rahat nefes alma sağlanırken, aynı zamanda ortada ve güçlü bir dorsal hat sağlandı. Eğri burunlarda orta hatta ve düzgün septumun sağlanması bir çok olguda doğru tanı ve açık teknik ile kıkırdak greft kullanımını gerektirmektedir. Bu şekilde yeterli internal valv açıklığı da sağlanmaktadır. Ancak unutulmamalıdır ki, eğri burunlarda patolojiler çeşitlilik göstermekte olup, kombine teknikler sıklıkla gerekmektedir. En iyi ellerde bile nüks ve revizyon oranları sıktır.</Özetçe>
<Anahtar>Eğri burun, açık teknik rinoplasti, dorsal septal deviasyon, septoplasti, spreader greft</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ERKEN EVRE (T1-2 N0) ORAL DİL KANSERİNDE TÜMÖR KALINLIĞININ GİZLİ METASTAZ ORANLARINA ETKİSİ VE BOYUNA YAKLAŞIM</Başlık>
<Özetçe>Amaç: Bu çalışmada erken evre oral dil kanserinde tümör kalınlığı, gizli metastaz oranları araştırılmış ve boyuna yaklaşımımız tartışılmıştır.
Hastalar ve Yöntem: Çalışmaya erken evre skuamoz hücreli dil kanseri (T1-2NoMo) olan 22 hasta alındı. Hastalara primer tümör rezeksiyonuyla eş zamanlı elektif boyun diseksiyonu uygulandı. Histopatolojik incelemede gizli metastaz oranları ve tümör derinliğinin gizli metastaz gelişimine etkisi incelendi.
Bulgular: 8 (%36) hastada gizli metastaza rastlandı. Gizli metastaz oranı T1 tümörler için %28, T2 tümörler için %40 bulundu. Tümör kalınlığı T1 tümörlerde ortalama 3.71 mm, T2 tümörlerde 8.33 mm saptandı. 3mm’nin altındaki tümörlerde gizli metastaza rastlanmadı. Tümör kalınlığının T evresine paralel olarak artış göstermesine rağmen (-.05) tümör derinliği ile gizli metastaz oranları arasında korelasyon saptanmadı (-.05).
Sonuç ve Tartışma: 3 mm.den kalın tüm erken evre dil tümörlerinde, yüksek gizli metastaz riskinden ötürü elektif boyun diseksiyonu uygulanmalıdır.</Özetçe>
<Anahtar>gizli metastaz, dil kanseri, boyuna yaklaşım</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>OTOSKLEROZ CERRAHİSİNDE FARKLI TEKNİKLERİN KARŞILAŞTIRILMASI VE SONUÇLARI</Başlık>
<Özetçe>Bu çalışmada cerrahi tedavi uygulanan otoskleroz olguları retrospektif olarak gözden geçirilmiş, uygulanan cerrahi teknikler ve elde edilen sonuçlar tartışılmıştır.
Materyal ve Metod
Ocak 1996- Aralık 2000 yılları arasında ameliyat edilmiş olan ve son kontrollerini yaptıran 243 olgu çalışmaya dahil edilmiştir. Revizyon cerrahisi gerektiren olgular çalışmaya dahil edilmemiştir. Hastalar uygulanan cerrahi tekniğe göre a)geniş fenestra stapedotomi, b) küçük fenestra stapedotomi, c)stapedektomi ve d) stapedoplasti olmak üzere 4 gruba ayrılmışlardır. Geniş fenestra stapedotomide 0,6 mm piston çapı olan protezler; küçük fenestra stapedotomilerde 0,4 mm causse piston kullanılmıştır. Odyolojik kontrolde tüm olguların hava yolu ve kemik yolu eşikleri ile hava-kemik aralıkları not edildi. 
Hava kemik aralığı hesaplamasında 500Hz, 1000Hz ve 2000Hz ortalamaları kriter olarak alındı.
Bulgular
Uygulanan cerrahi teknikler sonrasında elde ettiğimiz işitme kazanımları açısından, istatistiksel olarak herhangi bir cerrahi tekniğin üstünlüğü bulunmamıştır.
Sonuç
Herkes tarafından kabul gören tek bir teknik olmamasına rağmen şu an için kabul gören major teknikler uygun olarak yapıldığı takdirde gayet iyi sonuçlar vermektedir.</Özetçe>
<Anahtar>otoskleroz, stapedektomi, stapedotomi, stapedoplasti</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AKUT TONSİLLOFARENJİTTE RAPİD STREP A TESTİ KULLANIMI</Başlık>
<Özetçe>Akut tonsillofarenjit ilk basamak hekimlerine ve kulak burun boğaz uzmanlarına en sık başvuru nedenlerinden biridir. Olguların %5-30’undan grup A streprokoklar (GAS) sorumludur. Bu hasta grubunda uygun tedavinin bulaş hızını azalttığı, süpüratif ve nonsüpüratif komplikasyonları önlediği gösterildiğinden erken ve doğru tanı önemlidir. Etkeninin saptanmasında boğaz kültürü altın standart olmasına karşın kesin sonuç için 24 – 48 saat beklenme gerekliliği bir dezavantaj olarak görülmektedir. Hızlı tanı amacıyla son 20 yılda streptokokal antijenleri lateks aglütinasyon ya da immunoassay esasına dayanarak belirleyen ve kısa sürede sonuç veren testler kullanıma sunulmuştur. Bu çalışmada, GAS’a bağlı tonsillofarenjit tanısında hızlı antijen saptama testinin güvenilirliği ve klinik kullanılabilirliği prospektif olarak araştırılmıştır. Araştırmada ateş, boğaz ağrısı, yutma güçlüğü yakınmalarıyla başvuran ve fizik muayenede tonsillofarenjial bölgede hiperemi, ağrılı servikal LAP saptanan 92 hastaya hızlı antijen saptama testi (Strep A Optical Immune assay [BioStar]) çalışılmış ve boğaz kültürü sonuçlarıyla karşılaştırılmıştır. Hastalardan 81’inin (%88) boğaz kültüründe üreme saptanmazken, 11 hastada (%12) boğaz kültüründe GAS ürediği gözlenmiştir. Boğaz kültüründe üreme olmayan 81 hastadan 79’unda (% 97.5) hızlı antijen saptama testi sonucu da negatif bulunmuştur. Geri kalan 2 hastada (% 2.5) ise kültürde üreme olmadığı halde hızlı antijen saptama testi pozitif sonuç vermiştir. Boğaz kültüründe GAS 11 hastanın tümünde hızlı antijen saptama testi de pozitif sonuç vermiştir. Bulunan bu oranlar literatür ile uyumludur. Bu sonuçlar eşliğinde, hızlı antijen saptama testinin streptokokal tonsillofarenjitin tanısında hızlı ve güvenilir bir test olduğu düşüncesindeyiz.</Özetçe>
<Anahtar>Akut tonsillofarenjit, hızlı antijen saptama testi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TONSİLEKTOMİ SIRASINDA UYGULANAN LOKAL ANESTEZİK TOKSİSİTESİ</Başlık>
<Özetçe>Tonsillektomi amacı ile paratonsiller bölgeye 1/100.000 epinefrin içeren lidokain infiltrasyonu yapılan hastada komplikasyon olarak gelişen bir toksisite olgusu sunulmuştur.</Özetçe>
<Anahtar>Lokal anestezi toksitesi, tonsillektomi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>BAŞ AĞRISINA NEDEN OLAN KÜÇÜK BİR FRONTAL RESES OSTEOMUNUN ÇIKARILMASI İÇİN ENDOSKOPİK YAKLAŞIM</Başlık>
<Özetçe>Paranazal sinüs osteomları sık görülen, yavaş büyüyen, genelde semptomsuz olan iyi huylu tümörlerdir. Bu tümörlerin çoğu ilişkisiz şikayetlerle rutin radyolojik incelemeler sırasında tespit edilirler. Kitle büyüdükçe belirti ve komplikasyonları gelişmeye başlamakla birlikte küçük bir frontal reses osteomu frontal sinüs havalanmasını engelleyebilir ve baş ağrısına neden olabilir. Kliniğimize fronto-etmoid bölge baş ağrısı şikayeti ile 34 yaşında bir bayan hasta başvurdu. Waters filmi ve paranazal sinüs tomografisi sağ frontal reses bölgesinde bir osteom ve sol konka bülloza gösterdi. Nörolojik ve göz muayenesinde herhangi bir anormallik yoktu. Diğer baş ağrısı nedenleri dışlandı ve kronik frontal baş ağrısının rahatlatılması için bu frontal reses osteomu endoskopik olarak tedavi edildi.</Özetçe>
<Anahtar>Frontal reses, sinüs, nazal, paranazal, osteom, endoskopik sinüs cerrahisi, baş ağrısı, iyi huylu tümör</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>25 YAŞ ALTI GENÇ ERİŞKİNLERDE DİL KANSERİ: 2 HASTAYA AİT GÖZLEMLERİMİZ</Başlık>
<Özetçe>Skuamoz hücreli dil kanseri; genç hastalarda yaşlı hastalara göre farklı etyolojik, onkolojik ve klinik özellikler göstermektedir. Klinik gözlemler, dil kanserinin genç hastalarda yaşlı hastalarla karşılaştırıldığında, daha agresif seyrettiği ve sağkalımın daha kötü olduğu yönündedir. Bu makalede 20 ve 22 yaşında iki hastaya ait gözlemlerimiz sunulmuştur. Her iki hastamızda da primer tümöre ve boyuna agresif tedaviler uygulanmıştır. Bir hastamız postoperatif 11.ayda primer nüks sebebiyle kaybedilirken diğer hastamız postoperatif 14. ayda nükssüz olarak takip edilmektedir. Her iki hastamızda da p53, p21 ve p27 negatif bulunmuştur. Klinik gözlemlerimiz literatür bilgileri ışığında tartışılmıştır.</Özetçe>
<Anahtar>Dil kanseri, genç erişkin</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SUBMANDİBULER BÖLGEDE MİKSOİD LİPOSARKOM OLGU SUNUSU</Başlık>
<Özetçe>Liposarkoma; malign fibröz histiositomadan sonra yetişkinlerde görülen ikinci en sık yumuşak doku sarkomudur. Baş boyun bölgesinde çok nadiren görülür. Bu makalede submandibuler bölgede yerleşimli bir miksoid liposarkom olgusu sunulmuştur. 10x8 cm boyutlarındaki kitle mobildi ve çevre dokulara invazyon göstermiyordu. Kitle total olarak çıkarıldı ve başka adjuvan tedavi uygulanmadı.</Özetçe>
<Anahtar>Liposarkom, boyun, cerrahi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ÇOCUKLARDA TIKAYICI UYKU APNESİ SENDROMU ve HABİTÜEL HORLAMANIN AYRIMINDA KLİNİK SEMPTOMLARIN TANISAL DEĞERİ</Başlık>
<Özetçe>Giriş ve Amaç:
Çocukluk çağı tıkayıcı uyku apnesi sendromu (TUAS), uyku sırasında tekrarlayan üst hava yolunun kısmi veya tam olarak tıkanması episodları ile karakterize olan ve çocukların % 2’ sinde görülen ciddi bir sağlık sorunudur. Habitüel horlama (HH), çocuklarda % 7-9 gibi yüksek oranda görülen bir semptomdur. Bu çocuklarda hipoksemi ve hiperkapni bulunmamakla birlikte, horlama ve beraberinde TUAS düşündüren semptomlar olması sebebiyle, bu iki durumun klinik ayrımı güçleşmektedir. Bu çalışmada, habitüel horlaması olan ve TUAS olan hastalar incelenip, semptomların, bu iki durumun ayrımındaki tanısal değerinin saptanması amaçlandı.
Metod:
Çalışmaya, her gece horlama şikayeti olan 74 çocuk dahil edildi. TUAS ile ilişkili olabilecek semptomlar yönüyle ayrıntılı anamnez alındı ve fizik muayeneleri yapıldı. Polisomnografi sonuçlarına göre TUAS ve HH’ lı sağlıklı çocuklar olarak sınıflandırıldı. Uykunun her saati başına oluşan apne ve hipopne sayısı 2 ve daha yukarı olan çocuklar TUAS olarak sınıflandırıldı. TUAS ve HH’ sı olan gruplarda semptomların görülme sıklığı ki-kare testiyle karşılaştırıldı. İki grup arasında görülme sıklığı bakımından istatistiksel olarak anlamlı farklılık bulunan semptomların, sensitivite ve spesifite değerleri hesaplandı. Her bir semptomun AHI ile olan korelasyonu Pearson Korelasyon testi ile hesaplandı.
Bulgular:
Sorgulanan semptomlar arasından, ağzı açık uyuma, huzursuz uyuma ve ağız solunumu semptomlarının görülme sıklığında iki grup arasındaki fark istatistiksel olarak anlamlı bulundu (x2-d.05). Ağzı açık uyuma, ağız solunumu ve huzursuz uyuma semptomlarının üçünün bir arada bulunması halinde spesifite değer % 89.5 olarak bulundu.
Sonuç:
Ağzı açık uyuma, huzursuz uyuma ve gün boyu ağız solunumu semptomlarının üçü bir arada bulunan ve beraberinde adenoid ve/veya tonsil hipertrofisi bulunan hastaların TUAS açısından yüksek risk altında olduğu ve PSG yapma imkanı olmayan merkezlerde bu hastaların adenotonsillektomiyle tedavisine öncelik verilmesi gerektiği kanaatindeyiz.</Özetçe>
<Anahtar>tıkayıcı uyku apnesi; habitüel horlama; polisomnografi, çocuk</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Harici Tıp</Etiket>
<Başlık>BAŞ BOYUN KİTLELERİNDEKİ İNCE İĞNE ASPİRASYON SİTOLOJİSİ SONUÇLARIMIZ</Başlık>
<Özetçe>GİRİŞ:
Bu çalışma baş- boyun bölgesi yerleşimli palpabl kitlelerin tanısında ince iğne aspirasyon sitolojisi’nin (İİAS) sensitivite, spesifisite ve doğruluk değerlerinin saptanması amacıyla yapılmıştır.
MATERYAL ve YÖNTEM:
SSK Ankara Eğitim Hastanesi Patoloji Kliniği Sitoloji Ünitesinde 2001-2003 yılları arasında baş-boyun kitlesi olan toplam 369 hastaya İİAS uygulanmıştır.
SONUÇLAR:
Bu 369 hastadan histopatolojik değerlendirmesi patoloji kliniğimiz kayıtlarında bulunan toplam 83 olgu değerlendirmeye alınmıştır. Anatomik yerleşim yerlerine göre dağılım yapılmaksızın İİAS ve histopatolojik sonuçların uyumuna göre sensitivite % 93.4, spesifisite % 81.8, doğruluk değerleri % 88.8 olarak bulunmuştur.
TARTIŞMA:
Baş boyun kitlelerinin ve tiroidin nodüler lezyonlarının İİAS benign-malign ayırımında faydalı birinci basamak tanı yöntemidir.</Özetçe>
<Anahtar>Doğruluk, spesifisite, sensitivite, baş- boyun kitleleri, ince iğne aspirasyonu</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PROFESYONEL SES KULLANICILARININ SESLERİNİN DEĞERLENDİRİLMESİNDE SÜBJEKTİF TESTLERİN YERİ VE ÖNEMİ</Başlık>
<Özetçe>Giriş:
Bu çalışmada meslekleri nedeni ile seslerini yoğun olarak kullanmaları gereken ve herhangi bir ses problemi nedeni ile KBB kliniğine başvurmamış olan 150 kişideki ses bozukluğu problemleri subjektif testler ile değerlendirilmiştir.
Yöntem ve Gereçler: 
Öğretmenler, satış elemanları, konservatuar öğrencileri, polis memurları, din görevlileri ve sekreterlerden herhangi bir ses problemi nedeni ile KBB kliniğine başvurmamış olan 25'er kişi randomize olarak seçilmiş olup, Ses Bozukluğu Skoru'na **(SBS) göre kendi seslerini değerlendirmeleri istenmiştir. Bu bireylerin ses kaliteleri aynı KBB uzmanı tarafından değerlendirildikten sonra her iki test arasında korelasyon olup olmadığına bakılmıştır.
Bulgular:
Ses bozukluğu şikayeti ile KBB kliniğine başvurmamalarına rağmen çalışmaya alınan profesyonel ses kullanıcılarının çeşitli derecelerde ses problemi yaşadıkları görülmüştür. Ayrıca bu çalışmada biri hastanın diğeri değerlendiren kişinin subjektif değerlendimesini yansıtan SBS ve GRBAS arasında orta derecede bir korelasyon saptanmıştır (r=0.74).
Tartışma ve Sonuç: 
Ülkemizde meslekleri nedeni ile seslerini yoğun olarak kullanan kişilerin yaşamakta oldukları ses problemlerine rağmen bu sorunları çok ilerlemedikçe profesyonel bir yardım arayışı içine girmedikleri görülmektedir. Ciddi ses bozuklukları ortaya çıkmadan önce problemlerin giderilebilmesi için öncelikle bireylerin kendilerinde bir ses problemi olduğunu farketmeleri ve bu amaçla da uygulama kolaylığı bulunan subjektif testlerin faydalı olabileceği düşünülmektedir.</Özetçe>
<Anahtar>profesyonel ses kullanıcıları, sübjektif testler, ses bozukluğu skoru</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PERİFERİK VERTİGOLU HASTALARDA VESTİBÜLER NÖREKTOMİ : 12 YILLIK SONUÇLARIMIZ</Başlık>
<Özetçe>Retrosigmoid retrolabirentin vestibüler nörektömi (RSVN), seçilmiş periferik vertigo olgularında tedavisinde güvenilir bir cerrahi tedavi yöntemidir. 
Kliniğimizde 1991-2003 yılları arasında, medikal tedaviye yanıtsız Meniere hastalığı ve rekürren vestibülopati nedeni ile RSVN yapılan 218 hasta, ameliyat öncesi ve sonrası işitme düzeyleri ve yakınmaları bakımından değerlendirilmiştir. Postoperatif dönemde olguların 206’sında (%94,4) vertigoda tam düzelme, 5’inde (%2) belirgin düzelme sağlanmıştır. İşitme düzeyi 194 hastada (% 89.4) preoperatif seviye ile aynı kalırken, 11 olguda (%5) işitme düzeyinde iyileşme gerçekleşmiştir. 
Ameliyat sonrası görülen komplikasyonlardan, baş ağrısı ile 12 (%5.5), BOS kaçağı ile ise 5 (%2.2) hastada karşılaşılmıştır. Sonuç olarak, RSVN vertigonun cerrahi tedavisinde seçilmiş vakalarda düşünebilecek bir yöntemdir.</Özetçe>
<Anahtar>Meniere hastalığı, rekürren vestibülopati, cerrahi tedavi, retrosigmoid retrolabirentin vestibüler nörektomi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İŞİTME ENGELLİLERDE DENGE YETENEĞİNİN İNCELENMESİ ÜZERİNE BİR ÇALIŞMA</Başlık>
<Özetçe>Amaç: Bu çalışma, doğuştan veya sonradan işitme engeli olan çocuklarda denge yeteneklerini inceleyerek işitme engeli olmayan sağlıklı çocuklarla karşılaştırmak ve işitme duyusunun hareket sistemi üzerindeki etkilerini belirlemek amacıyla planlanmıştır.
Yöntem ve Gereçler: Rastgele örneklem yöntemi ile seçilen 181 işitme engelli ile 79 sağlıklı toplam 260 çocuk çalışmaya dahil edildi. Tüm olguların alt ekstremite ve gövde kas kuvvetleri manuel kas testi ile denge yetenekleri hareketli ve hareketsiz zeminlerde dinamik ve statik denge testleri ile değerlendirildi ve sonuçlar karşılaştırıldı.
Bulgular: Alt ekstremite ve gövde kas kuvveti ile hareketli ve hareketsiz zeminlerdeki denge yeteneği açısından gruplar karşılaştırıldığında en iyi skorlara sahip grubun sağlıklı çocuklardan oluşan grup olduğu saptanırken(-,001), en düşük skora sahip grubun ise doğuştan işitme engeli olan çocuklardan oluşan grup olduğu tespit edilmiştir(-,001). İşitme engelliler kendi aralarında karşılaştırıldığında ise sonradan işitme engelli çocukların daha başarılı oldukları saptanmıştır(-,05).
Sonuç: Araştırmadan elde edilen veriler, işitme engelinin hareket sistemi ve denge yeteneklerini olumsuz yönde etkilediğini göstermiştir.</Özetçe>
<Anahtar>İşitme engeli, Kas kuvveti, Denge yeteneği</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ATAKSİ TELENJİEKTAZİLİ HASTADA PRİMER SUBMANDİBULAR BEZ LENFOMASI: OLGU SUNUMU</Başlık>
<Özetçe>Ataksi Telenjiektazi (AT, Louis-Bar sendromu), otozomal resesif kalıtım ile geçen, genellikle okülokutanöz telenjiektaziler, progressif serebellar ataksi, rekürren sinopulmoner enfeksiyonlar, artmış malignensi insidansı, radyoaktif ışın hipersensitivitesinin görüldüğü nadir bir klinik sendromdur.
Kliniğimize ileri derecede solunum sıkıntısı, yüksek ateş ve boyunda kitle yakınmaları ile başvuran, AT ve mental retardasyon tanıları ile nöroloji polikliniğince takip edilen, tetkiklerinde derin boyun enfeksiyonu ve primer submandibuler bez kaynaklı lenfoma tanısı konulan 22 yaşında erkek hasta sunulmuştur.</Özetçe>
<Anahtar>Ataksi – Telenjiektazi, Lenfoma , Submandibuler Bez</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DİL KÖKÜ VE HİPOFARENKS TÜMÖRÜ; LENFOMA</Başlık>
<Özetçe>Ekstranodal non-Hodgkin lenfomalar (NHL) baş-boyunda çok sık görülmemektedir. Waldeyer halkası baş- boyundaki NHL’ların en sık primer tutulum yeridir. Potansiyel olarak tedavi edilebilir tümörlerden olan lenfomaların nodal ve ekstranodal tutulum formları vardır. NHL’lar gerek neden oldukları semptomlar ve gerekse muayene bulgularından dolayı bu bölgede en sık görülen malignansi olan yassı epitel hücreli karsinomları taklit edebilmektedir. Sunulan vaka servikal lenf nodu tutulumu ve hipofarenks kitlesi nedeniyle hipofarenks karsinomuna benzerlik göstermektedir. Dikkatli muayene, histopatolojik inceleme, immünhistokimyasal çalışma ve sınıflandırma hastalığın tanı, tedavi seçimi ve sonuçları açısından çok önemlidir. Hastalığın evre ve histolojik tipine göre kemoterapi ve/veya radyoterapi seçilecek tedavi modaliteleridir.</Özetçe>
<Anahtar>Non-hodgkin lenfoma, hipofarenks tümörü, dil kökü tümörü, waldeyer halkası</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SEYREK BİR INTRANAZAL KİTLE OLGUSU: DEV ORTA KONKA PİYOSELİ</Başlık>
<Özetçe>Konka bülloza orta konkanın en sık görülen anatomik varyasyonu olmasına rağmen, mukosel veya piyosel gelişimiyle nazal pazajı tıkaması sık görülen bir durum değildir. İntranazal endoskopik muayene, bilgisayarlı tomografi ve manyetik rezonans görüntüleme gibi ileri radyoljik teknikler ile masif orta konka piyosel veya mukosellerinin diğer intanazal kitlelerden ayrıcı tanıları daha kolay yapılabilmektedir. Sol nazal boşluğu tıkayan konka bülloza piyoseli olan, 47 yaşında erkek olguyu endoskopik cerrahiyle tedavi ettik.</Özetçe>
<Anahtar>konka bülloza, piyosel, intranazal kitle</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>BAŞ-BOYUN ATEŞLİ SİLAH YARALANMASI: SIRADIŞI BİR KURŞUN TRASESİ</Başlık>
<Özetçe>Baş ve boyun bölgesi, yaşamsal öneme sahip, çok sayıda anatomik yapıyı içermesi sebebiyle, ateşli silah yaralanmalarında, diğer anatomik bölgelere göre yaşamı tehdit eden klinik durumlar daha sık ortaya çıkmaktadır. Bu tür durumlarda oluşan yaralanmanın ciddiyeti ve derecesi, merminin balistik özelliklerine bağlıdır. 
Bu makalede, baş-boyun bölgesinde ateşli silah yaralanması nedeniyle acil servise getirilen bir hastada, kurşunun giriş deliği ve ağız içerisinde çarptığı ilk nokta dikkate alındığında servikal vertebralara doğru yönelmiş olan mermi çekirdeğinin sıradışı izlediği seyir, geçiş trasesi boyunca sebep olduğu çevre doku hasarı ve uygulanan cerrahi tedavi prensipleri tartışılmıştır.</Özetçe>
<Anahtar>kurşun trasesi, ateşli silah yaralanması, baş-boyun, tedavi, bullet, trajectory</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TRIMETAZİDİN’NİN OKSİDATİF SİSTEM VE TEOAE’LER ÜZERİNE OLASI KORUYUCU ETKİSİNİN GÜRÜLTÜYE MARUZ BIRAKILAN TAVŞANLARDA ARAŞTIRILMASI</Başlık>
<Özetçe>Amaç: Trimetazidine bir çok dokuda antioksidan etkilere sahip olan antianjinal bir ilaçtır. Bu çalışmanın amacı gürültünün oksidatif sistem ve işitmeye olan etkisini araştırmak ve trimetazidinin bu sistemler üzerine olası sitoprotektif etkisini araştırmaktır.
Gereçler ve Yöntem: Bu çalışmada her biri 8 tavşandan oluşan 2 grup hayvan kullanıldı. İlk gruptaki (kontrol grubu) hayvanlara hiçbir madde uygulanmazken 2. gruptaki hayvanlara trimetazidine (TMZ) ( 20 mg/kg p.o, tid, 7 gün) verildi. Daha sonra Her iki gruptaki tüm hayvanlar gürültüye maruz bırakıldı. (100 dB SPL, 1000 Hz, 1 h) Gürültü öncesinde ve sonrasında hayvanların TEOAE’leri kaydedildi ve oksidatif stres parametreleri için kanları alındı.
Bulgular: İlk grupta gürültü sonrası, plazma MDA seviyelerinin arttığı (-,05) ve eritrosit GSH, GP, GR seviyelerinin düştüğü gözlendi. ( -,05). Trimetazidine verilen 2. grupta ise yine plasma MDA seviyelerinin arttığı (-,05) fakat eritrosit GSH, GP, GR seviyelerinin değişmediği gözlendi ( -,05) . Gürültü sonrası TEOAE ölçümleri her iki grupta da zayıftı fakat , reprodüsibilite ve sinyal/gürültü oran seviyeleri 2. grupta daha yüksek bulundu (-.05).
Sonuçlar: Bu çalışmada gürültünün tavşanlarda OAE ile tespit edilen koklear hasara yol açtığı ve bu hasarın TMZ tarafından kısmen önlendiği saptanmıştır. TMZ’nin bu koruyucu etkisi büyük olasılıkla ilacın antioxidant özelliklerine bağlıdır. Kanımızca, iskemik kalp hastalıkları ve episodik vertigo tedavisinde yaygın biçimde kullanılan TMZ gürültü riski taşıyan bölgelerde çalışan kişilerde gürültüye bağlı oluşan işitme kayıplarının önlenmesinde önemli rol oynayabilir.</Özetçe>
<Anahtar>Koklea, işitme kaybı, gürültü, trimetazidin, antioksidan</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LE FORT I OSTEOTOMİ YAKLAŞIMININ DEĞERLENDİRİLMESİ</Başlık>
<Özetçe>Amaç: Paranazal sinüs ve santral kafa tabanı tümörlerinin cerrahi tedavisinde kullanılan Le Fort I osteotomi yaklaşımını, endikasyon, cerrahi görüş ve komplikasyonları yönünden değerlendirmektir.
Materyal-Metod: 1990-2003 yılları arasında santral kafa tabanı ve paranazal sinüs tümörü nedeniyle Le Fort I osteotomi yaklaşımı kullanılarak ameliyat edilen 15 hasta retrospektif olarak incelendi. Tümörün tipi, lokalizasyonu, boyutu, intraoperatif ve postoperatif komplikasyonları ve rezidüel ve/veya nüks tümör açısından cerrahi yaklaşım değerlendirildi.
Bulgular: Hastaların yaşları 6-43 (ortalama: 16.2 yıl) olup, 14’ü erkek, 1’i kadındı. On bir angiofibrom, 1 sfenoid sinüs Ca, 1 sfenoid sinüs mukoseli, 1 sfenoid fibröz displazi, 1 maksiller fibröz displazili olguda Le Fort I osteotomi yaklaşımı kullanıldı. Angiofibrom vakalarının 3’ü evre II, 4’ü evre III, 4’ü evre IV olup, evre IV olan vakalarda Le Fort I yaklaşımı+ preauriküler infratemporal yaklaşım uygulandı. Bir olguda nüks, bir olguda ise rezidü tümör görüldü. Postoperatif dönemde yaklaşıma bağlı olarak gelişen komplikasyonlar 1 olguda diş hasarı, bir olguda ise epifora idi.
Sonuç: Büyük santral kafa tabanı ve paranazal sinüs tümörlerinin cerrahi tedavisinde, Le Fort I osteotomi yaklaşımı geniş cerrahi ekspojur sağlayan, pediatrik hastalarda güvenle kullanılabilen, kozmetik bir yaklaşımdır. Bu tümörlerinin cerrahi tedavisinde uygun olan vakalarda ilk düşünülmesi gereken yaklaşımlardan biridir.</Özetçe>
<Anahtar>Le Fort I osteotomi, kafa tabanı tümörleri, angiofibrom</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AKUSTİK RİNOMETRİK DEĞERLENDİRME İLE NORMAL BURUN</Başlık>
<Özetçe>Amaç: Bu çalışma ile tıkanıklık yakınması olmayan normal burunlarda akustik rinometrik değerlerin ortaya konulması amaçlandı.
Yöntem ve Gereçler: Burun hastalıkları dışında problemlerle başvuran, subjektif olarak burun tıkanıklığı yakınması olmadığını söyleyen ve anterior rinoskopik muayenesi normal olan, yaşları 17-55 arasında değişen (ortalama 25,34 ± 7,65 yıl) 101 hastanın 202 nazal kavitesi çalışmaya alındı. Olgulara dekonjesyon öncesi ve sonrası standart akustik rinometri uygulandı.
Bulgular: Tüm nazal kavitelerden elde edilen verilere göre ortalama ilk en dar kesit alanı (MCA1) 0,47 cm2, ikinci en dar kesit alanı (MCA2) 0,55 cm2, ilk iki cm içerisindeki nazal kavite hacmi (Vol1) 1,54 cm3, iki-beş cm arası nazal kavite hacmi (Vol2) ise 3,38 cm3 olarak saptandı. Dekonjesyonla MCA2 ve Vol2 değerlerinde anlamlı artışlar görüldü. Erkek olgular, vücut kitle indeksinin fazlalılığına bağlı olarak daha büyük MCA1 ve Vol1 değerlerine sahip olarak bulundu. Yaş faktörü verileri etkilemedi. İlaçla dekonjeste edilen nazal kavite hacimleri nazal siklusta dekonjeste kavitelerin hacmine eşit olarak saptandı.
Sonuç: Bu çalışmada sunulan normal burunlara ait akustik rinometri verileri, patolojik durumlarda elde edilen verilerin değerlendirilmesinde kullanılabilecek doğru bir referans oluşturabilir.</Özetçe>
<Anahtar>Akustik rinometri, nazal siklus, nazal valv, alt konka</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SEPTOPLASTİ SIRASINDA KULLANILAN NAZAL TAMPONLARIN KAN BASINCI ÜZERİNE ETKİLERİ</Başlık>
<Özetçe>Giriş: Burun tamponları nazal operasyonlarda sıklıkla kullanılırlar ve pasajın akut ve tam obstrüksiyonuna yol açarlar. Çalışmamızın amacı septoplasti sırasında kullanılan nazal tamponların hastaların sistemik kan basıncı üzerine etkisini araştırmaktır.
Materyal ve Metod: Çalışmamıza randomize olarak seçilen ve septum deviasyonu tanısıyla ameliyat önerilen 40 hasta (24 erkek, 16 kadın) dahil edilmiştir. Yaşları 18-55 (ortalama 31,3±10,4) arasında değişmekteydi. Hastalar 20’şer hastadan oluşan 2 gruba ayrıldı. 1. grupta ameliyat sonrası Merocel tampon kullanılırken 2. grupta transseptal sütür yöntemi uygulandı. Yaş ve cinsiyet bakımından gruplara benzer 20 kişilik bir kontrol grubu oluşturuldu. Tüm hastalar ameliyat öncesinde ve ameliyatın 2. gününde (tamponluyken) 24 saatlik ambulatuar kan basıncı monitörizasyonuna tabi tutuldu. Veriler SPSS 10.0 programı kullanılarak karşılaştırıldı.
Bulgular: Tampon konulan grupta, postoperatif 2. günde hastaların ortalama sistolik ve diastolik kan basınçlarının arttığı saptanmış ve bu artış istatistiksel olarak anlamlı bulunmuştur (-,05). Transseptal sütür konulan grupta ise ortalama sistolik ve diastolik kan basınçlarında hafif bir artış saptanmıştır, fakat ve bu artış istatistiksel olarak anlamlı değildir (-,05). Her iki grubun postoperatif ortalama sistolik ve diastolik kan basınçları karşılaştırıldığında, nasal tampon grubunun sonuçları belirgin derecede yüksek bulunmuştur (-,05).
Sonuç: Nazal tamponlara bağlı akut üst solunum yolu obstrüksiyonunun normotansif hastaların kan basınçlarında (hem sistolik hem diastolik) belirgin artışa neden olduğu saptanmıştır. Bu nedenle kardiyolojik ve vasküler hastalığı olanlarda tampon kullanılırken dikkatli olunmalıdır.</Özetçe>
<Anahtar>Nazal obstrüksiyon, hipertansiyon, septoplasti, kan basıncı</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>NOKTURNAL NAZAL KONJESYONLU HASTALARDA DEĞİŞİK BAŞ POZİSYONLARININ NAZAL KONJESYON ÜZERİNE ETKİSİ</Başlık>
<Özetçe>Amaç: Nokturnal nazal konjesyon tanımlayan hastalarda, supin ve dik pozisyona göre, kırkbeş derece baş yukarı pozisyonda (yüksek yastıkla) yatma pozisyonun total nazal hava akımına etkisini araştırmak.
Metod: Nazal polipi olmayan ve son üç ay içerisinde nazal operasyon geçirme öyküsü olmayan 18 yaşın üzerindeki 32 olgu çalışmaya alındı. Olgular alerjik rinit yönüyle incelendi, sigara ve ilaç kullanımı yönüyle sorgulandı. Hastalar supin, dik ve kırk beş derece baş yukarı yatma pozisyonlarında on beş dakika bekletildikten sonra rinoflowmetri ile total nazal hava akımı ölçümleri yapıldı. Elde edilen değerler One-way ANOVA ve Post-hoc Tukey test ile değerlendirildi.
Bulgular: 11 olgunun günde en az yarım paket sigara içme anamnezi verdiği ve 8 olguda alerjik rinit bulunduğu saptandı. Ortalama total nazal hava akımı değerleri, supin pozisyonda en az (141.6 ± 133.6 cm3/sn), dik pozisyonda en fazla (460.6 ± 174.2) ve baş 45 derece baş yukarıda yatar pozisyonda 380.7 ± 173.6 cm3/sn olarak bulundu. Supin pozisyonda elde edilen ortalama total nazal hava akımı değerlerinin, dik ve baş 45 derece baş yukarıda yatar pozisyonda elde edilen değerlerden istatistiksel olarak anlamlı farklılık gösterdiği saptandı (-.001). Ancak dik pozisyonda ve baş 45 derece baş yukarı yatar pozisyonda elde edilen ortalama total nazal hava akım değerleri arsındaki fark istatistiksel olarak anlamlı bulunmadı (p=0.351).
Sonuç: Nokturnal konjesyon tanımlayan hastalarda yüksek yastıkla yatma ile nazal konjesyon büyük oranda azalmakta ve nazal hava akımı anlamlı oranda düzelmektedir.</Özetçe>
<Anahtar>Burun tıkanıklığı, nazal konjesyon, nokturnal, pozisyon</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SPONTAN İNTERNAL JUGULER VEN TROMBOZU; BİR OLGU SUNUMU</Başlık>
<Özetçe>Spontan internal juguler ven trombozu (IJVT) oldukça nadir, potansiyel hayatı tehdit edici, kolaylıkla gözden kaçabilen veya yanlış tanı konulabilen vasküler bir rahatsızlıktır. Bu makalede malignensi, koagülasyon bozukluğu veya herhangi bir enfeksiyon kaynağı saptanamayan, renkli doppler ultrasonografi (USG) ve manyetik rezonans inceleme (MRI) ile tanısı konulan spontan IJVT’lu bir vakayı sunuyoruz. Daha ileri tetkik ve tedavi önerilerini reddeden hastada altı ay içinde herhangi bir komplikasyon gelişmedi ve yakınmanın geçtiği belirtildi.</Özetçe>
<Anahtar>Internal juguler ven, tromboz, renkli doppler ultrasonografi, manyetik rezonans inceleme</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ANJİOTENSİN II RESEPTÖR ANTAGONİSTİ (VALSARTAN) KULLANIMINA BAĞLI ANJİOÖDEM</Başlık>
<Özetçe>Anjioödem, genellikle dil, ağız tabanı, dudaklar, larenks ve yüzde ortaya çıkan, subkutanöz veya submukozal ödeme bağlı şişliklerle kendini gösterir. Anjioödem, ender görülmekle beraber hayatı tehdit edici boyutlara ulaşabilir. Anjiotensin dönüştürücü enzim inhibitörlerine bağlı ortaya çıkan anjioödem uzun zamandan beri bilinmektedir. Son yıllarda, ACE inhibitörlerinin öksürük ve anjioödem gibi yan etkilerini önlemek amacıyla, antihipertansif tedavide yeni bir seçenek olan anjiotensin II reseptör (AT2) antagonistleri kullanılmaya başlanmıştır. At2 reseptör antagonistlerine bağlı anjioödem çok nadir olarak görülebilmektedir. Valsartan kullanımına bağlı anjioödem gelişen 45 yaşında bir bayan hasta, literatür verileri gözden geçirilerek sunulmuştur.</Özetçe>
<Anahtar>Anjioödem, anjiotensin II reseptör antagonistleri, valsartan</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LİNGUAL TİROİD</Başlık>
<Özetçe>Lingual tiroid, tiroid dokusunun normalde olması gereken pretrakeal bölgeden farklı bir bölgede yerleşimi ile karekterize, nadir görülen bir embriyolojik aberasyondur. Lingual tiroid, ektopik tiroid dokusunun görüldüğü en sık lokalizasyondur. Insidansı 1: 3000 ile 1:10000 arasında değişiklik gösterir. Bu olgu sunumunda, şiddetli disfaji ile başvurmuş ve orta hatta dilkökünde kitle görülen ve transhyoid yaklaşım uygulanan 19 yaşında kadın hasta tartışılmıştır.</Özetçe>
<Anahtar>Ektopik tiroid, Lingual tiroid, disfaji</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LİNGUAL TİROİD</Başlık>
<Özetçe>Lingual tiroid, tiroid dokusunun tamamının yada bir kısmının anormal embriyolojik gelişimine bağlı oluşan gelişimsel konjenital bir anomalidir. 
Ultrasonografi (USG) ve sintigrafiyi içeren görüntüleme yöntemleri tanının doğrulanmasında yardımcıdır. Bu çalışmada lingual tiroidli bir olgu sunuldu ve literatür gözden geçirildi. 
Yemek yerken annesi tarafından dil kökünde şişlik fark edilen yedi yaşında kız çocuğu kliniğimize getirildi. Fizik muayenesinde dil kökünde orta hatta orofarinksi kapatmayan bir kitle saptandı. Sintigrafik çalışma, dil kökünde ektopik lingual tiroid dokusu olduğunu fakat boyunda fonksiyonel tiroid dokusunun olmadığını gösterdi. USG’de de boyunda tiroid dokusunun olmadığı görüldü. Tiroid fonksiyon testleri normal sınırlar içinde idi. 
Cerrahi eksizyon herhangi bir yakınmaya neden olmadığı ve tek fonksiyonel tiroid dokusu olduğu için önerilmedi. 
İki yıllık takip sırasında herhangi bir sorunla karşılaşılmadı. Lingual tiroid dil kökünde kitle ayırıcı tanısında akılda tutulmalıdır.</Özetçe>
<Anahtar>Lingual tiroid, ektopik tiroid, sintigrafi</Anahtar>
<Kaynak>Kulak Burun Boğaz ve Baş Boyun Cerrahisi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ÖSTRADİOL, ÖSTRİOL, ÖSTRON VE PROGESTERONUN SIÇAN MEME DOKUSU ÜZERİNE ETKİLERİ</Başlık>
<Özetçe>Amaç: Meme dokusu üzerine karsinojen etkilerinin bilindiği östrojenik hormonların ve progesteronun, deneysel olarak oluşturulmuş hayvan modelinde intraparankimal uygulandığında ortaya çıkabilecek histopatolojik değişikliklerin saptanması ve sonuçların değerlendirilmesi amaçlandı.
Durum değerlendirilmesi: in vivo çalışmalarda, eşek, tavşan ve domuz gibi hayvanlarda meme başına östrojen verilmesi ile lobuloalveolar gelişme olduğu gösterilmiştir.
Materyal-Metod: 200-250 gram ağırlığında 50 adet Sprague-Dowley tipi dişi sıçan beş gruba ayrıldı. Östradiol (5 mg/kg), östriol (0.5 mg/kg), östron (0.5 mg/kg), progesteron (0.6 mg/kg) ve serum fizyolojik (2 cc/kg) intramammar olarak uygulandı. Altı ay sonunda deneklerden sakrifiye edilmeden hemen önce CEA ve Ca 15.3 tümör belirleyicileri için kan örneği alındı ve histopatolojik inceleme amacıyla basit mastektomi uygulandı.
Çıkarımlar: Çalışmada, özellikle Östradiol ve östron grubundaki mitoz, hücre sıralamasındaki artma ve pleomorfizmin daha yüksek oranda olduğu gözlendi. Aynı grupların serum CEA ve Ca 15.3 düzeylerinde de belirgin yükseklik söz konusu idi.
Sonuç: Çalışmamızda; Östradiol ve Östron grubundaki mitoz, hücre sıralamasındaki artma ve pleomorfizm istatistiksel olarak anlamlı bulundu (-.05). Aynı grupların CEA ve Ca 15.3 değerleri de yüksek bulundu (-.05). Östrojenlerin, özellikle Östradiol ve östronun, intramammar uygulandığında, zamana bağımlı olmakla birlikte, sıçan memesinin duktal hücrelerinde prekanserojen kabul edilebilecek histopatolojik değişikliklere yol açabileceği kanısındayız.</Özetçe>
<Anahtar>ÖSTROJENLER, PROGESTERON, SIÇAN, MEME DOKUSU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AMELİYAT SONRASI YAPIŞIKLIKLARIN ENGELLENMESİNDE BİYOÇÖZÜNÜR MEMBRANIN PORTAL VEN KANI VE PERİTON SIVISI SİTOKİN DÜZEYLERİNE ETKİSİ</Başlık>
<Özetçe>Amaç: Bu çalışmada karın içi yapışıkların önlenmesinde kullanılan biyolojik olarak çözünür bir maddenin, kan ve periton sıvısı sitokin düzeylerine etkisi araştırılmıştır.
Durum Değerlendirilmesi: Ameliyat sonrası oluşan karın içi yapışıklar cerrahinin ön emli sorunlarındandır. Bugüne kadar yapılmış pek çok çalışma olmasına karşın halen oluşmaları engellenmemektedir. Bu yapışıkların oluşum mekanizmasının aydınlatılması, önlenebilmeleri için yeni yöntemlerin bulunmasını sağlayacaktır.
Yöntem: Erişkin Wistar-Albino sıçanlarda oluşturulan karın içi yapıklık modelinde bu maddenin yapışıklıkları engelleme etkinliği değerlendirilmiştir, Her grupta eşit sayıda olmak üzere kontrol, sham ve biyolojik membran uygulanan gruplarda toplam 30 sıçan kullanılmıştır. Sıçanların partal ven kanı ve periton sıvılarında interlökin-6 ve tümör nekrozis faktör alfa düzeyleri ölçülmüştür. 
Grupların yapışıklık skorları ve sitokin düzeyleri birbirleri ile karşılaştırmıştır.
Çıkarımlar: Biyoçözünür membran grubunda portal ven IL-6 ve TNF-alfa düzeyleri kontrol grubuna göre düşük olmasına rağmen bu istatistiksel olarak anlamlı bulunmamıştır. Periton sıvısı IL-6 düzeyleri kontrol grubu ile benzer olmakla birlikte; periton sıvısı TNF-alfa düzeyleri biyoçözünür membran grubunda daha yüksek gözlenmiştir. Biyoçözünür membran grubunda yapışıklık oluşumu tama yakın engellenmiştir. 
IL-6 düzeyleri her üç çalışma grubunda portal ven kanında periton sıvısına göre daha yüksek izlenmiştir. Biyoçözünür membran grubunda TNF-alfa düzeyleri portal ven kanı ve periton sıvısında birbirine yakın düzeylerde bulunmuştur.
Sonuçlar: Biyoçözünür membran intraperitoneal yapışıklık oluşumunu engellemektedir. Bu grupta portal ven kanı IL-6 ve TNF-alfa düzeyleri düşmektedir. Aynı azalma periton sıvısı örneklerinde gözlenmemektedir. Bu yapışıklık oluşumunda sitokin cevabının intestinal kaynaklı olduğunu düşündürmektedir.</Özetçe>
<Anahtar>KARIN İÇİ YAPIŞIKLIKLAR, İNTERLÖKİN-6, TNF-ALFA, SODYUM HYALURONAT, KARBOKSİ METİL SELLÜLOZ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNTRADUKTAL MEME KARSİNOMUNUN TEDAVİSİNDE LOKAL EKSİZYON YETERLİ OLABİLİR Mİ?</Başlık>
<Özetçe>Amaç: Eksizyonel biyopsi ile intraduktal karsinom tanısı alan ve daha sonra mastektomi uygulanan olgularda mastektomi spesmenlerindeki rezidü olasılığını saptamak, biyopsi özellikleri ile rezidü arasındaki ilişkiyi değerlendirerek risk taşıyanları belirlemektir.
Durum değerlendirmesi: İntraduktal karsinomun tek başına total eksizyon ile tedavisi, bu olgularda rezidü ve dolayısı ile lokal rekürens oranlarının yüksekliği nedeni ile halen tartışmalı bir konudur.
Yöntem: 1989-1999 tarihleri arasında tedavi edilen 46 hastanın biyopsi ve postoperatif patoloji kayıtları retrospektif olarak gözden geçirilerek rezidü ile ilişkili olabilecek ilk biyopsi özellikleri univariate ve multivariate lojistik regresyon analizi ile değerlendirildi.
Çıkarımlar: Yirmisekiz olguda (%60.9) rezidü odak saptandı. Biyopsi materyalinde cerrahi sınırı pozitif olan olgularda rezidü oranı %100 (l5/15), cerrahi sınırı yakın (>2mm) olan olgularda %53.8 (7/13) ve cerrahi sınırı negatif (>2mm) olan olgularda ise %27.8 (5/18) idi. İstatistiksel analizde biyopsi materyalinde multifokal hastalık varlığı, komedo alt grup varlığı ve cerrahi sınırın durumu mastektomi materyalindeki rezidü ile ilişkili bağımsız faktörler olarak bulundu (-.05). 
Biyopside multifokal hastalık gözlenmeyen non-komedo alt gruptaki olgularda negatif cerrahi sınır durumunda rezidü odak olasılığı %10, yakın cerrahi sınır durumunda ise %20 iken cerrahi sınırı pozitif olan tüm olgularda veya diğer iki bağımsız parametrenin bir arada bulunduğu durumlarda rezidü olasılığı % 100 idi.
Sonuç: Biyopside multifokal hastalık, komedo alt tip ve pozitif cerrahi sınır varlığı rezidüel intraduktal karsinom için yüksek risk olup bunların değişik kombinasyonlarında olasılık farklı olmakla birlikte tüm etkenlerin negatif olduğu durumda bile lokal eksizyondan sonra rezidü olasılığı bulunmaktadır. Tedavide lokaleksizyon planlanan olgularda bu özellikler dikkate alınmalıdır.</Özetçe>
<Anahtar>INTRADUKTAL KARSİNOM, LOKAL EKSİZYON, REZİDÜ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERLİ HASTALARIN İZLENMESİNDE SEÇİLEN YÖNTEMLERİN ETKİLİ KULLANIMI</Başlık>
<Özetçe>Amaç: Kliniğimizde cerrahi tedavi uygulanan meme kanserli hastalarımızın postoperatif izlem kayıtları incelenerek izlem yöntemlerinin etkili kullanılıp kullanılmadığını ortaya koymaktır.
Durum Değerlendirmesi: Meme kanseri halen kadınlarda ensık görülen malignitedir. Meme kanserinin tedavisindeki tartışmaların yanısıra postoperatif izlemde kullanılan yöntemler de tartışılmaktadır. Hastaların hangi yöntemle ve ne kadar sıklıkla izleneceği konusunda fikir birliği yoktur.
Yöntem: Bu çalışmada kliniğimizde cerrahi tedavi uygulanan ve ortalama 4yıl izlenen 255 hastanın izlem kayıtları incelendi. Hastalar yaş, cinsiyet, evre, lokal nüks, karşı memede tümör, uzak metastaz ve izlemde kullanılan yöntemlerin getirdiği mali yük açısından değerlendirildiler.
Çıkarımlar: Ortalama izlem süresi 49 ay(6-76 ay) idi. 255 hastanın 11 'inde(%4.31) lokal nüks tespit edildi. Lokal nüks belirlenen hastaların %72.7'si semptomatik idi ve hepsi fizik muayene ile belirlendi, izlem süresince 4 hastada karşı memede ikinci primer tümör tespit edildi. 34 hastada(%13.3) bir veya daha fazla uzak metastaz belirlendi. Uzak metastazı olan hastaların %64.7'si semptomatik idi. Standart izlem şemasına göre izlenen 255 hastaya izlem süresince yaklaşık 14.000 adet tetkik yapılmıştır. 58 adet patolojik bulgu elde edilmiştir.
Sonuç: İzlem bulgularımız son zamanlarda meme kanserli hastaların izlenmesinde önerilen minimalist yaklaşımı desteklemektedir. Hastalığın evresine ve prognostik faktörlerine göre farklı izlem şemaları kullanılmalı ve anamnez, fizik muayenenin yanısıra mammografi temel izlem yöntemleri olmalıdır.</Özetçe>
<Anahtar>MEME KANSERİ, POSTOPERATİF İZLEM</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNTRAABDOMİNAL SEPSİSİN AÇIK KARIN TEKNİĞİ İLE TEDAVİSİ</Başlık>
<Özetçe>Amaç: Karın içi sepsisli olgularda alternatif bir yöntem olan açık karın uygulanmasının tedavide etkinliğini belirlemektir.
Durum değerlendirmesi: Karın içi sepsis, yeterli drenaj ve geniş debridmanın mümkün olmadığı durumlarda genellikle ölümle sonlanır, Çok sayıda laparotomi ile karnın yıkanması cerrahi literatürde kısa sürede popülarize olmuş yeni bir yöntemdir. 
Bu tür tedavinin ana amacı enfekte odağın ortadan kaldırılması ve septik materyalin eliminasyonunun sağlanmasıdır. Yöntem; Pamukkale Üniversitesi Tıp Fakültesi Genel Cerrahi Anabilim Dalı'nda Şubat 1997-Şubat 2000 tarihleri arasında Karın içi sepsis nedeniyle açık karın tekniği uygulanan 20 hasta, iyileşme, mortalite ve komplikasyon oranları açısından prospektif olarak incelenmiştir.
Çıkarımlar: Açık karın tekniği uygulanan karın içi sepsisli hastalarda mortalite ve komplikasyon oranları sırasıyla %30 (6 hasta) ve %25 (5 hasta) olarak bulunmuştur. Mortalite nedenleri 3 hastada multiorgan yetmezliği, 3 hastada nozokomiyal enfeksiyondur. Karşılaşılan komplikasyonlar ise 3 hastada ince barsak fistülü, 2 hastada karın kapatıldıktan sonra gelişen evisserasyondur.
Sonuç: Karın içi sepsisin açık bırakma tekniğiyle tedavisi cerrahi prensiplerin tam olarak uygulanmasını sağladığından dolayı tedavide önemli bir alternatiftir. Sonuçların daha iyi olmasının ancak hastanın postoperatif yakın takibi ve uzmanlık dalları arasında tam bir işbirliğinin sağlanmasıyla mümkün olabileceği kanaatindeyiz.</Özetçe>
<Anahtar>PERİTONİT, ABDOMİNAL KOMPARTMAN SENDROMU, PROLEN GREFTLE KAPAMA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ÇOCUKLARDA PERFORE APANDİSİT: KOMPLİKASYONLARIN GELİŞMESİNDE ETKİLİ RİSK FAKTÖRLERİ</Başlık>
<Özetçe>Amaç: çalışmamızda perfore apandisitli çocuklarda komplikasyonların gelişmesinde etkili olabilecek risk faktörleri araştırılmıştır.
Durum değerlendirmesi: Perfore apandisitli hastalarda operasyon sonrasında yara enfeksiyonu, ince barsak obstrüksiyonu, intraabdominal abse ve uzamış ileus gibi majör komplikasyonlar ortaya çıkar.
Yöntem: Kliniğimizde Mart 1983-Şubat 2000 tarihleri arasında perfore apandisit tanısı alan 180 hasta retrospektif olarak incelendi. Hastalar operasyon sonrası komplikasyon gelişmesinde etkili olabilecek risk faktörleri (şikayetlerin başlamasından sonra geçen süre, yaş, beyaz küre sayısı, diren kullanımı, hastalığın şiddetinin derecesi) ve mortalite açısından değerlendirildi.
Çıkarımlar: Hastaların 132'si erkek, 48'i kız ve ortalama yaş 11 idi. Hastalarımızın 26'sında (%14.4) operasyon sonrasında komplikasyon gelişti. En sık gelişen komplikasyon yara enfeksiyonu (%65.3) olurken, bunu ince barsak obstrüksiyonu (%19.2) izledi. Risk faktörlerinin komplikasyon gelişmesi üzerine etkileri karşılaştırıldığında: olgularımızın 8 yaş altında ve üstünde olmasının, komplikasyon gelişmesinde etkili olmadığı gözlenirken (-.05), şikayetlerin başlamasından 48 saat sonra başvuran hastalarda komplikasyon gelişme riskinin anlamlı derecede arttığı saptandı (-.05). 
Beyaz küre sayısının 10.000/mm3 altında ve üstünde olmasının komplikasyon gelişmesi riskini etkilemediği (-.05) ve yine diren kullanılan hastalarda komplikasyon gelişme riskinin diren kullanılmayan hastalara göre azalmadığı yönündedir (p=0.001). Hastalığın şiddetinin derecesinin komplikasyon gelişme riskini artırdığı ve dolayısıyla generalize peritonitli olgularda operasyon sonrası komplikasyonların daha sık geliştiği görüldü (p=0.003). Şikayetlerinin başlamasından 10 gün sonra başvuran ve septik tabloda gelen genaralize peritonitli bir hastamız (%0.5) posoperatif 2. günde kaybedildi.
Sonuç: Bu çalışmanın sonucu, perfore apandisitli olguların geç başvurması, generalize peritonitle birlikte karında yaygın püy bulunması durumunda komplikasyon gelişme riskinin arttığı, diren yerleştirmenin komplikosyonları azaltmada etkisinin olmadığıdır.</Özetçe>
<Anahtar>PERFORE APANDİSİT, ÇOCUK, POSTOPERATİF KOMPLİKASYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LICHTENSTEIN HERNİ ONARIMINDA NÜKSE ETKİ EDEN FAKTÖRLER "KLİNİK PROSPEKTİF ÇALIŞMA"</Başlık>
<Özetçe>Amaç: Bu çalışmada primer ve nüks inguinal herni nedeniyle lichtenstein herni onarımı yapılan hastalarda nüks üzerine etkili faktörler araştırılmıştır.
Durum Değerlendirilmesi: Konvansiyonel yöntemlerle fıtık onarımı yapılan hastalarda nüks oranları ve nüks üzerine etkili faktörler literatürde genişçe tartışılmıştır. Lichtenstein herni onarımı ise henüz yeni sayılabilecek bir yöntemdir ve uzun dönem sonuçlarının değerlendirilmesine ihtiyaç vardır.
Yöntem: Ocak 1993-Aralık 1997 tarihleri arasında lichtenstein herni onarım yapılan 357 hasta prospektif olarak incelendi, Erken ve geç komplikasyonlar belirlendi. Nüks üzerine etkili faktörler Fisher kesin kikare testi ve lojistik regresyon analiziyle araştırıldı.
Çıkarımlar: 357 hastada 383 inguinal herni ameliyatı yapıldı(%6.8 bilateral). Ortalama yaş 50.8 olup, hastaların %86'sı erkekti. Fıtıkların 74'i direk,309'u indirek, 354'ü primer, 28'İnükstü, Hastaların 54'ünde prostat hipertrofisi, 20'sinde kronik obstrüktif akciğer hastalığı, 17'sinde kronik kabızlık, mevcuttu. 52(% 13.6) hastada erken komplikasyon gelişmiş olup ortalama 39 aylık (16-62 ay) takipte 5 (%1.3) nüks tespit edildi. 
Nüks oranı yara enfeksiyonu gelişen vakalarda %25, kronik kabızlığı olan hastalarda %11.8, bilateral eş zamanlı herni onarımı yapılan vakalarda %7.4, erken komplikasyon gelişen vakalarda %5.8, direk herniler de %5.4 idi. Direk herni tipi,yara enfeksiyonu ve kronik kabızlık nüksle ilişkili bağımsız etkenler olarak bulundu,
Sonuçlar: Lichtenstein herni onarımı primer ve nüks hernilerin onarımında düşük postoperatif komplikasyon ve nüks oranıyla güvenilir bir yöntemdir. Nüks oranını daha da azaltmak için özellikle yara enfeksiyonu olmak üzere postoperatif erken komplikasyonların gelişmesini mümkün olduğunca önlemek, dolayısıyla cerrahi tekniğe özen göstermek yararlı olacaktır.</Özetçe>
<Anahtar>İNGUİNAL HERNİ, LİCHTENSTEİN HERNİ ONARIMI, NÜKS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TÜMÖR ANJİOGENEZİ</Başlık>
<Özetçe>Anjiogenez, ya da diğer adıyla neovaskülarizasyon, daha önceden varolan kan damarlarından yeni kapiller damar oluşumudur. Birçok fizyolojik olayda ve yara iyileşmesinde normal bir mekanizma olan anjiogenezin, tümör gelişiminin anahtarı kabul edilmektedir. Anjiogenik ve antianjiogenik faktörler arasındaki denge bozulduğunda neovaskülarize olmaya başlayan tümör, daha hızlı büyüme ve invazyon kapasitesi kazanır ve metastaz yapma potansiyeli artar. 
Tümör gelişiminin anjiogenik aktivite ile yakından ilişkili olması, antianjiogenik ajanların kanser tedavisinde ek tedavi seçenekleri olarak araştırılmasına neden olmuştur. Bugüne dek bu araştırmalardan oldukça umut verici sonuçlar alınmıştır. Bu patobiyoloji ağırlıklı derlemede tümör anjiogenezinin gelişim mekanizmaları ele alınmış ve anjiogenik olaylarda rolü olan faktörler özetlenmiştir.</Özetçe>
<Anahtar>TÜMÖR ANJİOGENEZİ, ANJİOGENİK FAKTÖRLER, ANTİANJİOGENİK FAKTÖRLER</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MELATONİNİN YARA İYİLEŞMESİ VE ANGİOGENEZİS ÜZERİNE ETKİLERİ</Başlık>
<Özetçe>Amaç: Bu deneysel çalışma modelinde 30 adet Wistar Albino sıçan üzerinde melatonin hormonunun yara iyileşmesinde angiogenesis üzerine etkileri araştırılmıştır.
Durum Değerlendirmesi: Henüz tam anlaşılamamış olan yara iyileşmesinde, immün sistem hücreleri yara iyileşmesi sürecine etkili faktörlerin salınımını arttırmaktadır. Melatoninin ise özellikle İL-1, TNF-alfa, ve TGF-beta üretimini indüklediği bilinmektedir. Yara iyileşmesi proliferasyon fazında, Melatoninin immüno-modülatör etkileri ise henüz tartışılan bir konudur.
Yöntem: Sıçanlar iki gruba ayrılarak sırt derileri üzerine yapılan insizyon öncesi ve sonrasında 1. gruba 0,25 cc/sıçan/gün %0,9 NaCl, II. gruba 0.4 mg/kg/gün olacak şekilde %0.9 NaCl içerisinde çözünmüş şekilde Melatonin intramüsküler yolla verilerek iyileşme fazları kontrol grubu ile karşılaştırmalı olarak incelenmiştir.Deney başlangıcından sonra 3, 7, 10, 14 ve 21. günlerde iyileşmekte olan dokulardan eksizyonel biopsiler alınarak ışık ve elektron mikroskopisi altında angiogenezis kriterleri incelenmiş, doku hidroksiprolin düzeyleri ölçülmüştür.
Çıkarım: Işık ve elektron mikroskopisi incelemelerinde tüm evrelerde kontrol grubundan farklı olarak yeni damarlanmanın başladığı ve damar sayısında anlamlı artış gözlenmiştir (-.05). Doku hidroksiprolin ölçümlerinde ise 10., 14. ve 21. günlerde daha fazla olmak üzere tüm evrelerde Melatonin grubu kontrol grubuna göre üstünlük göstermiştir.
Sonuçlar: Melatoninin angiogenezis ve yara iyileşmesi üzerine olumlu etkilerinin olabileceği ve yeni çalışmaları özendirici olduğu görülmektedir.</Özetçe>
<Anahtar>YARA İYİLEŞMESİ, ANGİOGENEZİS, MELATONİN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ENTERAL İMMÜNNUTRİSYONUN DENEYSEL YARA İYİLEŞMESİNE ETKİLERİ</Başlık>
<Özetçe>Amaç: Enteral immünnutrisyonun, bir metabolik ve immünolojik süreç olan yara iyileşmesi üzerindeki etkilerini deneysel bir model ile araştırmak.
Durum Değerlendirmesi: İmmünnutrisyonun postoperatif komplikasyonların oranlarını azalttığı bildirilmektedir. Ancak yara iyileşmesi üzerine etkileri konusunda çalışmalar sınırlıdır.
Yöntem: 60 adet Wistar-Albino türü rat, laparotomi ve primer kapamayı takiben 3 gruba ayrılarak; birinci grup rat yemi ile (kontrol grubu), ikinci grup standart enteral nutrisyon solüsyonu ile (SEN grubu) ve üçüncü grup da arjinin, nükleotidler ve omega-3 yağ asitlerini de içeren enteral immünnutrisyon solüsyonu ile (EİN grubu) beslendi. Her gruptaki ratların yarısı 7. gün, diğer yarısı da 14. gün sakrifiye edilerek, serum albumin ve total protein düzeyleri ile laparotomi kesişini içeren cilt striplerinde yara kopma kuvveti ve hidroksiprolin miktarı belirlendi. Elde edilen veriler ANOVA (Varyans Analizi) testi ve Student Newman Keuls testi ile istatistiksel olarak değerlendirildi.
Çıkarımlar: 7.günde; serum albumini EİN grubunda hem SEN hem de kontrol grubuna göre yüksek bulundu (-.05). Diğer parametreler için gruplar arasında istatistiksel farklılıklar yoktu. 14.günde; EİN grubunda serum total proteini ve doku hidroksiprolini SEN grubunda doku hidroksiprolini ve bütün gruplarda yara kopma kuvveti 7.güne göre artmıştı (-.05), EİN grubunda serum albumini,serum total proteini ve doku hidroksiprolini kontrol grubuna göre yüksekti (-.05), Yara kopma kuvveti ise hem SEN hem de kontrol grubuna göre daha yüksek bulunurken (-.05), SEN ve kontrol grupları arasında yara kopma kuvveti açısından istatistiksel fark bulunamadı,
Sonuç: Ratlarda postoperatif dönemde enteral immünnutrisyon ile, standart enteral nutrisyon ve rat yemine göre daha yüksek serum protein düzeyleri, doku hidroksiprolin miktarı ve yara kopma kuvveti elde edilmiştir,</Özetçe>
<Anahtar>ARJİNİN, NÜKLEOTİD, OMEGA-3 YAĞ ASİTİ, İMMÜNNUTRİSYON, YARA İYİLEŞMESİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TİROİD AMELİYATLARINDA GERİDE BIRAKILMASI PLANLANAN DOKU MİKTARININ BELİRLENMESİ</Başlık>
<Özetçe>Amaç: Tiroid ameliyatlarından sonra geride bırakılacak dokunun belirlenmesi,
Durum Değerlendirmesi: Hipertiroidili hastalarda ameliyat sonrası ortaya çıkan nükslerin oluşmaması, cerrahi sonrası tanısı konulabilmiş iyi diferansiye tiroid kanserlerinin ablasyon tedavisinde geride bırakılan doku önemli olmasına rağmen ameliyat sırasında geride bırakılacak dokuyu belirlemek zordur.
Yöntem : Atatürk Üniversitesi Tıp Fakültesi Genel Cerrahi Anabilim Dalı'nda Ocak 1999 ile Aralık 1999 tarihleri arasında nodüler kolloidal guatr tanısıyla ameliyat edilen 81 hasta çalışmaya alındı. Olası bırakılacak 5 gr ve 10 gr'lık doku için hazırlanan doku parçalarının boyutları ölçüldü.
Çıkarımlar: Olası geride bırakılacak 5 gr'lık tiroid dokusunun boyutları 2.5x1.5x1 cm, 10 gr'lık dokunun boyutları 3.5 x 2.5 x l cm olarak saptandı,
Sonuç: Ameliyatlarda geride 5 gr civarında doku bırakılması planlanıyorsa olası doku boyutları 2.5xl.5xl cm civarında, 10 gr civarında doku bırakılması planlanıyorsa olası doku boyutları 3.5x2.5x l cm civarında tutulmaya çalışılmalıdır.</Özetçe>
<Anahtar>REZİDÜ TİROİD DOKUSU, TİROİDEKTOMİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MİNİK ALETLERLE LAPAROSKOPİK KOLESİSTEKTOMİ (MİNİSİTE KOLESİSTEKTOMİ)</Başlık>
<Özetçe>Amaç: Bu çalışmada minisite kolesistektomi tekniği, avantajları ve endikasyon sınırlarının irdelenmesi hedeflenmiştir,
Durum değerlendirilmesi: Teknolojideki gelişmelerle laparoskopik cerrahide kullanılan enstrümanların çapları 2 milimetreye kadar küçültülebilmiştir. Bu enstrümanlarla yapılan laparoskopik ameliyatlarda daha iyi kozmetik sonuçlar ve daha az travma beklentisi mevcuttur.
Yöntem: Şubat 98-Temmuz 99 tarihleri arasında 22 hastaya minisite kolesistektomi tekniği denenmiştir. Standart laparoskopik kolesistektomideki lokalizasyonlarına yerleştirilen 1 adet 10mm (umbilikus) ve 3 adet 2 mm'lik port (sağ subkostal bölgede) ile ameliyat gerçekleştirilmiştir,
Çıkarımlar: Toplam 22 hastanın 4'ü ilk diagnostik laparoskopiden sonra safra kesesi etrafındaki ciddi yapışıklıklar ya da kese duvarının kalın olmasından dolayı çalışmadan çıkarıldı. Tekniğe uygun olarak düşünülen 18 hastanın 15'inde ameliyat bu teknikle tamamlanabildi. Ortalama yaş 46.7 (23-78) olup kadın / erkek oranı 13:2 idi. Ortalama ameliyat süresi 74.9 dakika (45-110) idi. Kontrol edilemeyen kanama nedeniyle 2, anatominin yeterince ortaya konulamaması nedeniyle l hastada olmak üzere toplam 3 hastada standart laparoskopik kolesistektomiye dönüldü ve ameliyatlar bu teknikle tamamlandı.
Sonuçlar: Minisite kolesistektomi, bu teknikte kullanılan 2 mm'lik enstrümanlara ait bazı dezavantajlar nedeni ile ancak seçilmiş hastalarda uygulanabilir bir teknik olarak görülmektedir. Ancak bu dezavantajların teknolojideki aşamalarla ve bu teknikte deneyim kazanıldıkça azalacağını düşünüyoruz.Kozmetik sonuçları hem cerrahlar hem de hastalar tarafından mükemmel olarak değerlendirildiği için daha iyi kozmetik sonuç beklentisi olan özellikle genç hanım hastalarda iyi bir alternatif olarak düşünülebilir.</Özetçe>
<Anahtar>MİNİSİTE KOLESİSTEKTOMİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>17 AĞUSTOS DEPREMİNDE ULUDAĞ ÜNİVERSİTESİ DENEYİMİ</Başlık>
<Özetçe>Amaç: Bu çalışma 17 Ağustos depreminde deprem bölgesine çok yakın bir üniversite hastanesinin deneyimini aktarmaktadır.
Durum Değerlendirmesi: Deprem sonrası ancak iyi ve bir tıbbi yaklaşımla en fazla hayat kurtarılabilir.
Yöntem: Hastanemize başvuran 665 yaralının kayıtları incelenerek ve yaralanma alanları, yapılan girişimler, gelişen morbidite ve mortalite analiz edilmiştir.
Çıkarımlar: En sık görülen yaralanma crush injury (118 hasta) ve ekstremite kırığı (53 hasta) idi. Fasyotomien sık yapılan girişimdi. Mortalite oranı %7,6 (51/665), enfeksiyon oranı ise %9.9 (66 hasta) olarak saptandı.60 hastaya diyaliz uygulandı (%9) ve bu olgularda mortalite oranı %35 bulundu (2 T hasta),
Sonuç: Enfeksiyon ve renal yetmezlik depremzedelerde en önemli mortalite nedenleridir. Multidisiplinerve uyumlu bir yaklaşım bu hastalardaki mortalite ve morbidite oranlarını düşürmede anahtar noktayı oluşturur.</Özetçe>
<Anahtar>DEPREM, FELAKET PLANLAMASI, CRUSH SENDROMU, FASYOTOMİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNVAZİF MEME KANSERLİ OLGULARDA SENTİNEL LENF NODU BİOPSİSİ</Başlık>
<Özetçe>Amaç: invazif meme kanserli olgularda sentinel lenf nodu (SLN) biopsisinin aksilla histopatolojik durumunu yansıtma oranını araştırmak,
Durum değerlendirmesi: Tarama yöntemleri sayesinde artan erken meme kanseri tanısına paralel negatif aksilla oranı da artmaktadır. Belirli bir komplikasyon riskini taşıyan aksilla lenf dokusu disseksiyonu,patolojik negatif aksilla bulguları olan olgularda sorgulanmaktadır. Bu nedenle SLN biopsisi üzerindeki çalışmalar, aksilla disseksiyonundan kaçınmak amacıyla,yoğunlaşmıştır.
Yöntem: Klinik olarak aksillası negatif olan invazif meme kanserli 22 olguya SLN biopsisi yapıldı. Lenfatik işaretleme için mavi boya (%1.5 izosulfan mavisi) kullanıldı, Ameliyat sonrası primer tümör, SLN, aksilla lenf dokusu rutin histopatolojik yöntemler ile incelendi.
Çıkarımlar: Patolojik tümör çapına göre 5 olgu (%23) T1, 10 olgu (%45) T2, 7 olgu (%32) T3 idi. Lenfatik işaretleme %82 (18/22) oranında başarıldı. SLN biopsisinin başarılı olduğu l8 olgunun%50'sinde metastaz saptandı. Bir olguda (1/9; %11) yalnız SLN'unda mikrometastaz bulundu. SLN negatif rapor edilen bir olguda (1/9; %11) aksillada nonsentinel nodlarda metastaz bulundu (yanlış negatiflik 1/9; %11). 
SLN biopsisi, olguların %94'ünde (17/18) aksilla histopatolojik durumu hakkında doğru bilgi verdi,
Sonuçlar: invazif meme kanserli olgularda mavi boya ile lenfatik işaretleme ve SLN biopsisi, etkinliği yüksek kolay bir yöntemdir. SLN biyopsisi yüksek doğruluk oranında aksilla histopatolojik durumu hakkında bilgi vermektedir. Artan deneyimle birlikte SLN biopsisinde sıfıra yaklaşan yanlış negatiflik sağlandıkça gereksiz aksilla disseksiyonundan kaçınılabilecektir.</Özetçe>
<Anahtar>MEME, KANSER, SENTINEL LENF NODU, BİOPSİ, AKSİLLA, MAVİ BOYA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AMELİYAT SIRASINDA YAPILAN İNCE İĞNE ASPİRASYON BİOPSİSİNİN ROLÜ:İLERİYE YÖNELİK BİR ÇALIŞMA</Başlık>
<Özetçe>Amaç: ince iğne aspirasyon biopsisi (IIAB) yönteminin ameliyat sırasında kullanılması ile sağlanacak yararı ileriye dönük bir çalışma ile değerlendirmektir.
Durum Değerlendirmesi: İİAB kullanım alanı giderek genişleyen, duyarlığı yüksek, hızlı değerlendirme olanağı sağlayan, ekonomik bir tanı tekniğidir.
Yöntem: Yaşları 22-73 arasında değişen 43 hastanın 58 lezyonunda araştırıldı. Ucunda 17 ya da 20 No iğne bulunan 20 mL'lik enjektörlerle alınan örnekler May-Grünwald-Giemsa yöntemi ile boyanarak incelendi, Elli sekiz biopsiden 3'ünde(% 5,4) alınan hücre değerlendirme için yetersiz bulundu, İİAB yapılan lezyonların bulundukları organlar ve sayıları; karın içi lenf bezleri (13), karaciğer (9), kolon (8), mide (8),rektum (4),tiroid (5), meme (3), pankreas (2), ince barsak (2), özofagus( l), adrenal (l), dalak (l) ve safrakesesi (l) idi.
Çıkarımlar: Sitoloji sonucu 42 lezyon için malign, 13 lezyon için benign olarak bildirildi, İİAB sonucu adenokarsinom olarak bildirilen ancak histopatolojisi feokromositoma olan bir olguda yanlış olumlu sonuç alındı. Metastaz arama amacıyla farklı hastalarda lenf düğümlerinden yapılan 3 İİAB'nde yanlış olumsuzluk bildirildi, İİAB'ni ameliyat sırasında uygulamada duyarlık, %93.2; özgüllük, %91; olumlu kestirim değeri, % 97.6; olumsuz kestirim değeri, % 77 ve genel doğruluk oranı % 93 olarak bulundu.
Sonuç: İİAB'nin ameliyat sırasında uygulamasının, cerrahın açık biopsi risklerinden kaçınarak güvenilir, çabuk ve fazla sayıda biyopsi yapmasını sağlayan yardımcı bir yöntem olduğu sonucuna varıldı.</Özetçe>
<Anahtar>PEROPERATİF, İNTRAOPERATİF, İNCE İĞNE ASPİRASYON BİOPSİSİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İLERİ EVRE MİDE KARSİNOMLARINDA P53 İMMUNREAKTİVİTESİ, HÜCRE PROLİFERASYON HIZI VE MİKRODAMAR YOĞUNLUĞUNUN PATOLOJİK EVRE İLE İLİŞKİSİ</Başlık>
<Özetçe>Amaç: Bu çalışmada, ileri evre mide karsinomlarında immunhistokimyasal yöntem ile tümöral hücrelerdekip53 tümör baskılayıcı gen proteini ve PCNA (proliferating cell nuclear antigen) varlığı ile tümördeki mikrodamar yoğunluğunu belirlemeyi planladık. Bu parametrelerin tümörün patolojik evresi ve morfolojik özellikleri ile korelasyonunu ortaya koymayı amaçladık.
Durum değerlendirmesi: Tüm dünyada mortalite oranı yüksek olan ileri evre mide karsinomlarının prognozunu belirlemede günümüzdeki en geçerli faktör patolojik evredir. Buna ek olarak, tümörün bazı morfolojik özellikleri de yardımcı prognostic faktörler olarak kabul edilmektedir. Ancak prognozu yansıtabilecek ve isabetli primer tedavi seçiminde yol gösterebilecek preoperatif dönemde de saptanabilen yeni parametrelere ihtiyaç vardır.
Yöntem: Mide karsinomu nedeniyle öpere olan 43 hastanın gastrektomi materyallerinin arşiv raporları ve histolojik preparation incelenerek tümörler makroskopik ve mikroskobik özellikleri ile ve evrelerine göre sınıflandırıldı, Her materyalden seçilen birer paraffin bloktaki tümör dokusuna, p53, PCNA ve CD34antijenlerine yönelik immunh
Çıkarımlar: Evre IV gastrik karsinomlarda, diğer evrelerdeki tümörlere göre p53 immün reaktivitesinin ve PCNA indeksinin daha yüksek olduğu saptandı. Ülseratif ve diffüz infiltratif tipte gelişen tümörlerin polipoid ve fungatif tiptekilere göre daha yüksek PCNA indeksine sahip olduğu gözlendi. Tümörlerin mikrodamar yoğunluğunu gösteren anjiogenez indeksi ise sadece tümörlerin mikroskobik yapısı ile istatistiksel olarak ilişkili bulundu. 
Mikrodomar yoğunluğunun proliferotif aktiviteyi yansıtan PCNA indeksi ile paralel bir artış gösterdiği saptandı.
Sonuç: Bu immunhistokimyasal markerların tümör evresini saptamada yardımcı olabileceği düşünülebilir,Bütün bu bulgular ışığında, preoperatif evrelemenin bir komponenti olarak bu biyolojik parametrelerin saptanması, hastaların gerek prognozunun gerekse tedavi seçeneklerinin (neoadjuvan kemoterapi yada primer cerrahi) daha isabetli olarak değerlendirilmesine katkıda bulunacaktır.</Özetçe>
<Anahtar>MİDE KANSERİ, PATOLOJİK EVER, P53 PROTEİNİ, PCNA, TÜMÖR ANJİOGEN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>HİPERTİROİDİLİ HASTALARDA TIBBİ TEDAVİ ÖNCESİ VE SONRASI PROSTAGLANDİN-E2 VE I2 DEĞİŞİKLİKLERİ</Başlık>
<Özetçe>Prostaglandinler(PG), insan organizmasındaki patolojik süreçlerde üretimi artan ve güçlü vazodilatatör etki gösteren ve pek çok farklı hücreden salgılanabilen lokal hormonlardır. Amaç: Hipertiroidisi olan hastalarda PG'lerin genel özelliklerini taşıyan ve güçlü vazodilatatör etkileri olanPGE2 ile PG12 düzeylerindeki değişimi araştırmak,Gereç ve Yöntem: 
Bu prospektif çalışmada, Basedow'lu hastalardan tedavi öncesi ve sonrası alınan plazma ve idrar örneklerinde PGE2 ile PG12 çalışıldı ve bulunan değerler ötiroid multinodüler guatrlı hastalardan oluşan kontrol grubunun aynı değerleri ile karşılaştırıldı. Basedow hastalığı olan çalışma grubu 6 ay süreyle propiltiourasil 150-300 mg/gün ve propranolol 80mg/gün rejimi ile tıbbi tedavi altına alınırken, kontrol grubundaki multinodüler hastalar öpere edildiler.Bulgular: Gravesli hastalarda tedavi öncesi plazma PGE2 ve plazma PGI2, idrar PGE2 seviyeleri tedavi sonrasına göre anlamlı olarak yüksek bulunurken (-.05), idrar PGI2 seviyeleri arasında anlamlı fark bulunamadı (-.05). Kontrol grubu plazma ve idrar PGE, ve PGI2 değerleri ve çalışma grubu tedavi öncesi ve sonrası plazma ve idrar PGE2 ve PGI2 değerlerinin karşılaştırılmasında sadece tedavi öncesi PGE2 düzeyleri arasında anlamlı fark saptandı (-,05). Sonuç: Hipertiroidizmde PG'lerin lokal olarak tiroid bezinde ve periferik dokularda üretimi artmaktadır.Hipertiroidi olgularında artan PG'ler tiroid bezindeki vaskülarite artışından ve bu hastalıkta oluşan sisternik klinik ve patolojik değişikliklerden sorumlu olabilir.</Özetçe>
<Anahtar>HİPERTİROİDİZM, PROSTAGLANDİN E2, PROSTAGLANDİN 12</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LAPAROSKOPİK VE ENDOSKOPİK EKSTRAPERİTONEAL İNGUİNAL FITIK ONARIMI</Başlık>
<Özetçe>Amaç: Laparoskopik inguinal herni onarımı laparoskopik kolesistektomiden sonra en çok uygulanan ikinci laparoskopik girişimdir. Bu çalışmada gittikçe artan oranda uygulama alanı bulan laparoskopik onarım tekniğimiz ve sonuçlarımız sunulmuştur.
Yöntem: 1993-1999 tarihleri arasında aynı ekip tarafından 318 hastada genel anestezi altında 350laparoskopik inguinal fıtık onarımı gerçekleştirilmiştir, ilk 50 olguda TAPP tekniği onarım yapılmış diğer olgular TEP tekniği ile onarılmıştır. Tüm olgularda keyhole hazırlanan mesh, spermatik kordon dönüldükten sonra tespit edilmiştir.
Bulgular: Ortalama ameliyat süresi 43dak'dır. Ortalama takip süresi 38ay,komplikasyon oranı %7,2 olup,en çok seroma görülmüştür. Nüks oranı ise %0.6 olarak bulunmuştur, iki olguda görülen nüks teknik yetersizlikten kaynaklanmıştır.
Sonuç: Laparoskopik inguinal herni onarımı, ülkemiz için yüksek maliyetine rağmen, laparoskopik cerrahinin tüm üstünlüklerini göstermesi ve özellikle aktif yaşama erken dönüşün söz konusu olması ve bildirilen ideal sonuçları ile fıtık onarım teknikleri arasında yerini almıştır.</Özetçe>
<Anahtar>LAPAROSKOPİ, EKSTRAPERİTONEAL, İNGUİNAL FITIK ONARIMI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KOLOREKTAL CERRAHİ SONRASI RUTİN NAZOGASTRİK DEKOMPRESYONU GEREKLİ Mİ? PROSPEKTİF RANDOMIZE ÇALIŞMA</Başlık>
<Özetçe>Amaç: Kolorektal cerrahi sonrası rutin nazogastrik dekompresyonun gerekliliği sorgulandı.
Durum Değerlendirmesi: Nazogastrik dekompresyon (NGD), karın ameliyatları sonrası hastayı postoperatif ileusun yolaçabileceği komplikasyonlardan koruma amaçlı olarak cerrahlar tarafından yaygın olarak uygulanmaktadır.
Yöntem: Bu çalışmada hastalar prospektif olarak acil ve elektif kolon ve rektum cerrahisi sonrasında NGD uygulanıp uygulanmamasına göre randomize edildiler. NGD uygulanmayacak hastaların operasyon sırasında takılmış olan nazogastrik sondaları operasyonun bitiminde çıkarıldı. Diğer hastalarda ise son dört saat içerisindeki sonda aspiratı 100 ml'nin altına düşmesi durumunda sondaları çekildi. 
NGD uygulanan ve uygulanmayan hastalan postoperatif peristaltizmin dönüşü (bağırsak sesleri duyulması, gaz ve defekasyon çıkışı) ile kusma,yeniden NGD gereksinimi oluşması,yara enfeksiyonu, üst solunum yolu enfeksiyonu, elektrolit bozuklukları gibi komplikasyonların gelişmesi açısından karşılaştırdık.
Çıkarımlar: Çalışmaya toplam 94 hasta dahil edildi. Bunların 49 tanesine ameliyat sonrasında NGD uygulandı, geriye kalan 45 hastanın ise nazogastrik sondaları ameliyat bitiminde çekildi. Toplam 19 hasta acil koşullarda ameliyat edildi. Geri kalan tüm hastalar planlı elektif ameliyata alındı. Hastalar en çok kanser (n=59) veya kolostomi kapatılması (n=12) nedeni ile ameliyat edildiler. Hastalara en sık rezeksiyon ve aynı seansta anastomoz oluşturulması (n=50) şeklinde ameliyat uygulandı. 
NGD uygulanan hastaların sondaları ortalama 28 saat süre ile tutuldu. 
NGD uygulanmayan hastalarda ilk bağırsak sesi, NGD uygulanan gruba göre anlamlı olarak erken duyulmuştur (sırasıyla ort. 24 saate karşın 33 saat). 
Buna ek olarak NGD uygulanmayan grupta ilk gaz çıkışı NGD uygulanan hastalara kıyasla anlamlı olarak daha kısa sürede olmuştur (sırasıyla ört 41 saate karşın 54 saat). Bunların dışında ilk defekasyon yapma zamanı,postoperatif kusma, tekrar NGD gereksinimi, postoperatif serum sodyum ve potasyum seviyeleri ile postoperatif komplikasyon sıklığı açısından ise gruplar arasında fark saptanmamıştır.
Sonuçlar: Bu çalışmada, kolorektal cerrahi sonrasında rutin olarak NGD'nin gerekliliği sorgulanmış ve postoperatif NGD'nin devam edilmesi durumunda intestinal motilitenin normale dönmesinin geciktiği saptanmıştır. Bunun yanı sıra NGD yapılmaması postoperatif komplikasyon (kusma, yara enfeksiyonu,herni oluşması, tekrar NG takılması) oranında herhangi bir artışa yol açmamıştır.</Özetçe>
<Anahtar>KOLOREKTAL CERRAHİ, NAZOGASTRİK DEKOMPRESYON, POSTOPERATİF KOMPLİKASYON, İLEUS, PROSPEKTİF RANDOMİZE ÇALIŞMA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>POSTOPERATİF İNTRAPERİTONEAL ADEZYONLARIN ÖNLENMESİNDE METİLEN MAVİSİ VE KARBOKSİMETİL SELÜLOZ-SODYUM HYALURONİK ASİT</Başlık>
<Özetçe>Amaç: Sıçanlarda deneysel olarak oluşturulan intraabdominal adezyonların Önlenmesinde metilen mavisi ile karboksimetil selüloz - sodium hyaluronik asidin etkilerinin incelenmesi.
Durum Değerlendirmesi: Postoperatif intraabdominal adezyonlar ve bunlara bağlı komplikasyonların önlenmesinde uygulanan hiçbir yöntem tam anlamıyla başarılı olamamıştır.
Yöntem: Otuz adet sıçan üç gruba ayrıldı. Anesteziyi takiben sıçanlara laparotomi yapılarak çekuma2 cm'lik serozal keşi yapıldı ve 2 adet 4/0 ipek sütür ile onarıldı. Daha sonra abdominal insizyon hattının lateralinden l x l cm'lik periton kas tabakası ile birlikte çıkarıldı ve oluşan defekt 2 adet 4/0 ipek ile sütüre edildi, Karın ve cilt ayrı ayrı kapatıldı. Karın kapatılmadan önce; kontrol grubunda (KG) (n= 10) karın içine2ml serum fizyolojik, metilen mavisi grubunda (MMG)(n= 10) ise 2 ml% l metilen mavisi verildi. Karboksimetil selüloz - sodyum hyaluronik asit grubunda (KSG) (n=10) ise karın kapatılmadan abdominal içerik bir karboksimetil selüloz - sodyum hyaluronik asit film tabakası ile örtüldü, Sıçanlar postoperatif 14üncü gün sakrifiye edilerek oluşan adezyonlar makroskopik ve mikroskobik olarak değerlendirildi.
Çıkarımlar: Makroskopik olarak MMG ve KSG'da oluşan adezyonlar KG'na göre anlamlı olarak düşük(-.05) iken, MMG ile KSG arasında anlamlı bir fark saptanmadı. Mikroskobik olarak MMG'da dev hücre reaksiyonu, yağ nekrozu, granülasyon dokusu oluşumu ve fibrozis oluşumu KG'na göre anlamlı olarak düşük iken (-.05), KSG'da sadece granülasyon dokusu oluşumu ve fibrozis oluşumu KG'na göre anlamlı olarak düşüktü (-,05).
Sonuçlar: Postoperatif intraabdominal adezyonların önlenmesinde hem metilen mavisinin hem dekarboksimetil selüloz - sodyum hyaluronik asitin etkili olduğu kanısına varıldı, Ancak, ucuz olması, kolay uygulanabilir olması, yan etki ve toksisitesi olmamasından dolayı, metilen mavisinin daha iyi bir seçenek olabileceği düşünüldü.</Özetçe>
<Anahtar>İNTRAABDOMİNAL ADEZYON, METİLEN MAVİSİ, KARBOKSİMETİL SELÜLOZ-SODYUM HYALURONİK ASİT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>NEKROTİZAN PANKREATİTLİ HASTALARDA NEKROZEKTOMİ SONUÇLARIMIZ</Başlık>
<Özetçe>Amaç: Pankreatik nekrozlu hastaların cerrahi tedavi sonuçlarını değerlendirmek.
Durum Değerlendirmesi: Cerrahi tedavideki aşamalar ve artan yoğun bakım imkanlarına rağmen akut pankreatinin en ciddi komplikasyonu olan pankreatik nekrozda mortalite hala yüksektir.
Yöntem: 1990-1999 yılları arasında Erciyes Üniversitesi, Tıp Fakültesi Hastanesi'ne başvuran pankreatik nekrozlu hastaların dosya kayıtları retrospektif olarak incelendi.
Çıkarımlar: Bu süre içerisinde i 8 pankreatik nekrozlu hastaya cerrahi debridman uygulandı, Hastaların 8'i erkek 10'u kadın, yaş ortalaması 52 (28-87 arasında) idi, Etyolojide en sık neden 11 hasta(%61) ile kolelityazis idi. Komputerize tomografi bulgularına göre hastaların çoğu grade D ve E idi. 10 hastada (%56) enfekte nekroz, 8 hastada (%44) steril nekroz vardı. 
Hastaların başvuru anındaki ortalama akut fizyoloji ve kronik sağlık değerlendirme(APACHE)II skoru 17 olarak bulundu. 11 hastaya tek debridman, 7 hastaya 2-5 arası debridman uygulandı. Hastaların ortalama yoğun bakım ünitesi ve hastanede kalma süreleri sırasıyla 11 ve 23 gün idi. En sık görülen komplikasyon pankreatik fistül idi (%33). Geç dönemde 3 hastada pankreatik psödokist gelişti. Serideki toplam mortalite %44 idi.
Sonuç: Enfekte nekrozlu hastaların tedavisi cerrahi iken, steril nekrozlu hastalarda agresif organ desteğine rağmen inatçı sistemik enfeksiyon veya organ yetmezliği görülüyorsa debridman uygulanmalıdır.</Özetçe>
<Anahtar>NEKROTİZAN PANKREATİT, ENFEKTE NEKROZ, STERİL NEKROZ, NEKROZEKTOMİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PNO VE PNL MİDE KANSERLERİNDE GENİŞLETİLMİŞ LENF DİSSEKSİYONUNUN SAĞKALIM ÜZERİNE ETKİSİ</Başlık>
<Özetçe>Amaç: pN0 ve pN1 mide kanserli hastalarda D2 lenf disseksiyonunun yaşam süresine etkisini araştırıldı.
Durum Değerlendirmesi: Genişletilmiş lenf bezi disseksiyonunun yaşam süresi üzerine etkisi halen çok gündemde olan ve tartışmalı bir konudur. Ancak bildiğimiz kadarıyla Türkiye'deki mide kanserleri için lenf bezi disseksiyonunun etkisini araştıran prospektif bir çalışma yoktur.
Yöntem: Ankara Numune Hastanesi 4. Cerrahi Kliniğinde 1992-1999 yılları arasında mide kanserine özel geliştirilmiş formlarla takip edilen ve primer mide adenokanseri nedeniyle Küratif ameliyat yapılan 118 hastadan patolojik incelemelerinde pN0-pN1 olan91'i değerlendirilmeye alındı. Ortalama yaş 61.8 olup hastaların 64(%70.3) 'ü erkekti. Yaşayan hastalarda ortalama takip süresi 41 aydı. Hastalardan 52' sine sınırlı (D1), 39'una genişletilmiş(D2) lenf bezi disseksiyonu yapıldı.
Çıkarımlar: Genel postoperatif morbidite ve mortalite oranları sırasıyla %27.5 ve%9.9 bulundu. Di ve D2 disseksiyon gruplarında postoperatif morbidite ve mortalite oranları sırasıyla %20,5, %32.7 (p=0,19) ve %9.6,% 10.3 olup her iki grup arasında fark yoktu, Beş yıllık kümülatif yaşam tüm hastalarda %33.3 iken, sınırlı lenf disseksiyonu yapılan grupta %22.5, genişletilmiş lenf disseksiyonu yapılan grupta %50.5 idi (p=0,0137).
Sonuç: pN0 ve pN1 mide kanserlerinde D2 lenf disseksiyonu postoperatif morbidite ve mortalite de belirgin bir artışa neden olmadan sağ kalımı anlamlı bir şekilde artırmaktadır.</Özetçe>
<Anahtar>MİDE KANSERİ, LENF DİSSEKSİYONU, YAŞAM SÜRESİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>GLİSEROL TRİNİTRAT İLE YAPILAN MEDİKAL SFİNKTEROTOMİNİN AKUT VE KRONİK ANAL FİSSÜRLERDE TEDAVİ EDİCİ ETKİNLİĞİ</Başlık>
<Özetçe>Amaç: Bu çalışmada, lokal nitrik oksit donörü ile lidokain kullanımının akut ve kronik anal fissürlerde anal basınçlar ve fissür dokusu üzerindeki iyileştirici etkileri karşılaştırıldı.
Durum Değerlendirmesi: Anal fissürlü hastalarda artmış anal basınçları düşürmeye yönelik uygulamalar fissür dokusunda iyileşmeye neden olurlar. Fakat bu iyileştirici etkinin akut ve kronik fissürlü olgulardaki etkinliği ve hangi durumda cerrahi tedavi uygulanması gerektiği tam olarak açıklığa kavuşmamıştır.
Yöntem: Çalışmaya anal fissürlü 34 hasta ile kontrol grubu için gönüllü 10 sağlıklı kişi dahil edildi. Hastalar 17'şerli (10 akut, 7 kronik) iki gruba (A ve B) ayrıldı. Tedavide, A grubuna dört hafta süreyle günde üç kez nitrik oksit donörü, B grubuna ise aynı dozda lidokain uygulandı. Hastaların tedavi öncesi ve tedavi süresince haftalık klinik muayeneleri yapılıp, anal istirahat ve sıkma basınçları ölçüldü. Hastalara ait yakınma ve fizik muayene bulguları kaydedildi.
Çıkarımlar: Her iki gruba ait akut anal fissürlü hastalardaki tedavi öncesi anal kanal istirahat basınçları ile tedavinin l, 2, 3 ve 4. haftasındaki değerler arasındaki fark istatistiksel olarak anlamlıydı, A ve B grupları arasındaki anal kanal istirahat basınç farkları da tedavinin tüm evrelerinde anlamlı bulundu. Kronik anal fissürlü A grubu hastaların tedavi öncesi anal kanal istirahat basınçları ile tedavinin 4. haftasına ait değerler arasındaki fark anlamlıydı. Fakat B grubuna ait kronik anal fissürlü hastaların istirahat basınçlarında,tedavi süresince anlamlı düşüş gözlenmedi. Ayrıca, hem gruplar arasında hem de grup içi anal kanal sıkma basınçlarında tedavi süresince anlamlı fark gözlenmedi. Klinik iyileşme aç ısından akut anal fissürlü A grubu hastalarda %80 (n=8), B grubunda ise %60 (n=6) iyileşme sağlandı (p=0,001, p=0,005). 
Kronikanal fissürlü A grubu hastalarda dört haftalık tedavi sonunda %29 (n= 2) oranında iyileşme gözlenirken(p= 0.172), B grubuna ait hastalarda hiç iyileşme gözlenmedi.
Sonuç: Gliserol trinitrat ile yapılan medikal sfinkterotomi, anal fissürlü hastalardaki artmış anal istirahat basınçlarını inkontinans riski taşımadan etkin şekilde düşürür. Uygulama ile akut anal fissürlerde daha hızlı ve konforlu bir iyileşme sağlanırken, cerrahi girişim gerektiren kronik anal fissürlü hasta sayısı ise daha aşağı düzeylere çekilebilir.</Özetçe>
<Anahtar>ANAL FİSSÜR, ANAL BASINÇ, NİTRİK OKSİT, LİDOKAİN, SFİNKTEROTOMİ,</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>VENTRAL HERNILERIN REKTUS ÖN FASYASI KULLANILARAK TAMİRİ</Başlık>
<Özetçe>Amaç: Ventral hernilerin tamirinde, tarafımızdan tarif edilen tek kat rektus ön fasyası flebi yönteminin sunulması.
Durum Değerlendirmesi: Ventral hernilerin tedavisinde primer tamir ve mesh hernioplasti gibi yöntemler kullanılmaktadır, Primer yaklaştırmanın gerginliğe neden olması ve sıklıkla nüksetmesi, mesh materyaline karsı reaksiyon gelişmesi nedeniyle bu alanda arayışlar devam etmektedir.
Yöntem: Bu yöntem Nisan 1997-Ekim 1998 tarihleri arasında kliniğimize yatan 5 insizyonel herni ve bir diastazis rekti vakasında uygulanmıştır, Yeterli cilt-ciltaltı disseksiyonu yapılır, Defekti gerginlik olmaksızın kapatacak şekilde sağ ve sol rektusların ön kılıfları lateralden vertikal kesiler yapılarak hazırlanır. Defektin 1/2 üst kısmı bir taraf fasyası ile, 1/2 alt kısmı ise diğer taraf fasyası ile kapatılmaktadır. Diseke edilen faysa fleplerinin serbest kenarları karşı taraf fasyanın medial kenarına dikilir. Her iki flep orta hatta transvers olarak birbirlerine dikilir ve operasyon tamamlanır.
Çıkarımlar: Hastaların 4'ü kadın, 2'si erkektir. Yaş ortalamaları 43 (28-65) olarak bulundu. Vakalar ortalama 12 ay C16-4 ay) izlendi. Herhangi bir komplikasyon ve nüks ile karşılaşılmadı.
Sonuç: Ventral hernilerin tamirinde tek kat rektus ön fasiası flebi yönteminin gerginlik oluşturmaksızın güvenle kullanılabileceği ve diğer yöntemlere alternatif olabileceğini düşünmekteyiz.</Özetçe>
<Anahtar>VENTRAL HERNİ, DİASTASİS REKTİ, OVERLAPPİNG, HERNİ TAMİRİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>GENEL CERRAHİ KLİNİĞİNDE NOZOKOMİYAL İNFEKSİYONLARIN EPİDEMİYOLOJİSİ VE RİSK FAKTÖRLERİ</Başlık>
<Özetçe>Amaç: Bu çalışma, genel cerrahi kliniğinde nozokomiyal İnfeksiyon (NKİ)'ların sıklığını, türlerini, İnfeksiyon etkenlerini ve risk faktörlerini ortaya koymak için gerçekleştirildi.
Durum Değerlendirilmesi: Cerrahi hastalarda önemli bir morbidite ve mortalite nedeni olan NKİ'lar, hastanede kalış süresini uzattığı ve tedavi maliyetini artırdığı için, İnfeksiyon için önleyici tedbirleri gündeme getirmiştir.
Yöntem: Hastanemiz Genel Cerrahi Kliniğinde Ocak 1997-Aralık 1998 tarihleri arasında yatırılan 1770 hastada, hastanemiz "İnfeksiyon Kontrol Komitesi" tarafından, aktif prospektif sürveyans çalışması gerçekleştirildi. NKİ tanımlamasında, Centers for Disease Control and Prevention (CDC) kriterleri kullanıldı. Yatan hastalarda gelişen NKİ'ların risk faktörleri, İnfeksiyon türleri ve etken mikroorganizmalar araştırıldı.
Çıkarımlar: iki yıllık sürede 91 hastada 104 NKİ görüldü ve NKİ hızı %5.1 olarak saptandı, En sık cerrahi alan infeksiyonları (CAİ) (%2,9), üriner sistem infeksiyonları (%1.5) idi, En sık izole edilen patojenler Escherichia coli (%42.6), Staphylococcus aureus (%14.8)'dur, NKİ gelişen hastalarda en sık uygulanan girişimler; üriner kateterizasyon (%35,5), intravenöz kateter girişimi(%33.2), orotrakeal entübasyon (%27,5) ve en sık izlenen risk faktörleri; H2 reseptör blokeri kullanımı, kan transfüzyonları, bilinç kapalılığı ve malignensi idi,
Sonuçlar: Kliniğimizde, ikinci yılda NKİ oranlarının %8.4'den %2.5'a düştüğünü saptadık. Cerrahi kliniklerinde en sık görülen NKİ, CYİ'dır ve İnfeksiyon hızını azaltmak için cerrahi personel aydınlatılmalıdır.</Özetçe>
<Anahtar>HASTANE İNFEKSİYONLARI, GENEL CERRAHİ KLİNİĞİ, SÜRVEYANS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MİDE KANSERİNDE TOTAL GASTREKTOMİ SONRASI ELLE VEYA STAPLERLE YAPILAN ÖZOFAGOJEJUNOSTOMİ TEKNİKLERİNİN KARŞILAŞTIRILMASI</Başlık>
<Özetçe>Amaç: Mide kanseri için yapılan total gastrektomi sırasında uygulanan Özofagojejunostomi anastomozu erken dönemde kaçak, cerrahi sınırda tümör kalması, geç dönemde de darlık riski taşımaktadır. Anastomozun elle veya steplerle yapılmasının bu riskleri ne yönde etkilediği retrospektif bir çalışmada incelenmiştir.
Yöntem: Ocak 1992 - Aralık 1998 tarihleri arasındaki 7 yıl içinde 104 hastaya mide karsinomu tanısıyla total radikal gastrektomi + Roux en Y Özofagojejunostomi uygulanmıştır. Kırk iki (% 40) hastada elle, 62 (%60) hastada ise 25 mm'lik sirküler stapler ile anastomoz yapılmıştır.
Bulgular: Hastaların sekizinde (% 7.6) klinik olarak anastomoz kaçağı saptanmıştır, Kaçak saptanan anastomozların yedisinin (% 16.7) elle, birinin ise (% 1.6) stapler ile yapıldığı belirlenmiştir. Histopatolojik inceleme sonucunda yedi hastada (% 6.7) anastomoz hattında tümör hücresi saptanmıştır. Bu anastomozların dördü (%9.5) elle, üçü (%4.8) staplerle yapılan anastomozlardır. 
Hastaların ameliyattan sonraki takiplerinde (1-5 yıl, ortalama 20 ay) sekiz (% 7.6) hastada anastomoz darlığı saptanmış ve bunlardan üçü (% 7.1) elle, beşi (% 8.1)staplerle yapılmış anastomozlarda meydana gelmiştir. İstatistiksel değerlendirme sonucunda stapler kullanımının, anastomozlarda kaçak oranını anlamlı olarak düşürdüğü ortaya konmuştur (p=O.012).
Sonuç: Mide kanserinde total gastrektomi sonrası yapılacak Özofagojejunostomi de stapler kullanımı, anastomoz kaçağı riskini azaltacağı için tercih edilen yöntem olmalıdır.</Özetçe>
<Anahtar>TOTAL GASTREKTOMİ, ÖZOFAGOJEJUNOSTOMİ, ANASTOMOZ KAÇAĞI, ANASTOMOZ DARLIĞI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PRİMER İNGUİNAL HERNİLERDE GERİLİMSİZ YÖNTEM: ANTERİOR YAKLAŞIMLA POLİPROPİLEN YAMA KULLANIMI PROSPEKTİF KLİNİK ÇALIŞMA UZUN DÖNEM SONUÇLARI</Başlık>
<Özetçe>Amaç: Bu prospektif çalışmada, primer inguinal hernilerde gerilimsiz lichtenstein yaklaşımla polipropilen yama uygulanarak gerginlik yapmayan bir hernioplasti oluşturmak ve bu yöntemin kullanımına ait uzun dönem sonuçlarını belirlemek amaçlanmıştır.
Durum Değerlendirilmesi: Lichtenstein yönteminin erken ve özellikle de uzun dönem sonuçlarına gereksinim vardır.
Yöntem:694 hastaya ait 752 inguinal herni ameliyatının, komplikasyonları, postoperatif ağrı süresi ve ortalama 5,5 yıllık nüks oranları araştırıldı.
Çıkarımlar: Genel, spinal ya da lokal anestezi altında 6x1 1cm. boyutlarında polipropilen (Prolene Yama-Ethicon) yama, anterior yaklaşımla uygulanmıştır. 16(% 2) hastada cilt altı ve skrotal hematom, 23(%3) hastada yara enfeksiyonu, 12(%1.5) hastada operasyon yerinde l yılı aşkın parestezi ve 5(%0.6) hastada ise testis ödemi gelişmiştir. Hiçbir olgumuzda yama reddi ya da yamanın başka nedenle çıkarılması gerekmemiştir. 9(%1.2) hastada ise nüks gelişmiştir. 
Postoperatif 2. günden sonra analjeziğe ihtiyaç gösteren ağrılı hasta olmamıştır.
Sonuçlar: Anterior polipropilen yama uygulamasının pratik, postoperatif minimal ağrı ve çok düşük nüks oranlan ile primer inguinal hernilerde rutin olarak ve güvenle kullanılabileceği gösterilmiştir.</Özetçe>
<Anahtar>İNGUİNAL HERNİ, LİCHTENSTEİN HERNİ, NÜKS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERİ NEDENİYLE OPERE EDİLEN HASTALARDA YAŞAM KALİTESİNİN SF-36 SKALASI İLE BELİRLENMESİ</Başlık>
<Özetçe>Amaç: Meme kanseri nedeniyle opere edilen hastalarda yaş, lenfödem varlığı, radyoterapinin ve lenf metastazı varlığının yaşam kalitesine etkilerini araştırmak.
Durum Değerlendirmesi: Meme kanserinde yaşam kalitesi ve yaşam kalitesini etkileyen faktörler konusunda yurdumuzda yapılmış çalışmaya rastlanmadı.
Yöntem: Ankara Numune Eğitim ve Araştırma Hastanesi 2.Cerrahi Kliniğinde 1992-1998 yılları arasında meme kanseri nedeniyle öpere edilen ve operasyonları üzerinden en az 12 ay geçmiş, yaşları 29-71 arasında değişen 56 kadın hasta çalışmaya alındı. 
Hastalar yaşlarına, lenfödem varlığına, lenf metastazı varlığına ve radyoterapi alıp almadıklarına göre gruplandırılırlar. Yaşam kalitesi ölçeği olarak SF-36 kullanıldı.
Çıkarımlar: Meme kanseri nedeniyle öpere edilen hastaların uzun dönem takiplerinde, uygulanan radyoterapinin, ortaya çıkan hafif lenf ödemin ve lenf nodu metastazının yaşam kalitesini anlamlı bir şekilde azaltmadığını buna karşılık 60 yaş üstü hastalarda, sosyal fonksiyonlarda belirgin olmak üzere, yaşam kalitesinde kısmen de olsa azalma olduğunu belirlendi.
Sonuç: Meme kanserli yaşlı hastalarda destekleyici tedavinin yaşam kalitesini artırabileceğini ve tedavi sonrası döndüğü ortamın da bu konuda bilinçlendirilmesi gerektiğini düşünüyoruz.</Özetçe>
<Anahtar>MEME KANSERİ, YAŞAM KALİTESİ, SF-36</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERLİ HASTALARIN İZLENMESİNDE SEÇİLEN YÖNTEMLERİN ETKİLİ KULLANIMI</Başlık>
<Özetçe>Amaç: Kliniğimizde cerrahi tedavi uygulanan meme kanserli hastalarımızın postoperatif izlem kayıtları incelenerek izlem yöntemlerinin etkili kullanılıp kullanılmadığını ortaya koymaktadır.
Durum Değerlendirilmesi: Meme kanserli halen kadınlarda en sık görülen malignitedir. Meme kanserinin tedavisindeki tartışmaların yanı sıra postoperatif izi emde kullanılan yöntemler de tartışılmaktadır. Hastaların hangi yöntemle ve ne kadar sıklıkla izleneceği konusunda fikir birliği yoktur.
Yöntem: Bu çalışmada kliniğimizde cerrahi tedavi uygulanan ve ortalama4 yıl izlenen 255 hastanın izlem kayıtları incelendi. Hastalar yaş, cinsiyet, evre, lokal nüks, karşı memede tümör, uzak metastaz ve izlemde kullanılan yöntemlerin getirdiği mali yük açısından değerlendirildiler.
Çıkarımlar: Ortalama izlem süresi 49 ay (6-76 ay) idi. 255 hastanın 11'inde (%4.31) lokal nüks tespit edildi, Lokal nüks belirlenen hastaların %72.7'si semptomatik idi ve hepsi fizik muayene ile belirlendi, izlem süresince 4 hastada karşı memede ikinci primer tümör tespit edildi. 34 hastada (%13.3) bir veya daha fazla uzak metastaz belirlendi. Uzak metastazı olan hastaların %64.7'si semptomatik idi. Standart izlem şemasına göre izlenen 255 hastaya izlem süresince yaklaşık 14,000 adet tetkik yapılmıştır, 58 adet patolojik bulgu elde edilmiştir.
Sonuçlar: izlem bulgularımız son zamanlarda meme kanserli hastaların izlenmesinde önerilen minimalist yaklaşımı desteklemektedir. Hastalığın evresine ve prognostik faktörlerine göre farklı izlem şemaları kullanılmalı ve anamnez, fizik muayenenin yanı sıra mammografi temel izlem yöntemleri olmalıdır.</Özetçe>
<Anahtar>MEME KANSERİ, POSTOPERATİF İZLEM</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PRİMER İNCE BARSAK TÜMÖRLERİ</Başlık>
<Özetçe>Amaç: Primer ince barsak tümörlü hastaların klinik kayıtları, tümör özellikleri ve tedavi yöntemlerini incelemek.
Durum Değerlendirmesi: ince barsak tümörleri oldukça nadir görülür. Tanı zorluğu sıklıkla definitif tedavinin gecikmesine neden olur.
Yöntem: Ocak 1980-Ocak 1999 arasında 27 primer ince barsak tümörlü hastaların kayıtları retrospektif olarak incelendi.
Çıkarımlar: Benign tümörlerin en sık karşılaşılan semptomu karın ağrısı, bulantı-kusma idi. Malign tümörlü hastaların hemen tümünde karın ağrısı ve kilo kaybı tespit edildi, En sık karşılaşılan benign ve Malign tümörler sırasıyla %62 leiomyom ve %42 adenokarsinom idi. Benign tümörlü 7 hastaya rezeksiyon yapılırken, malign tümörlü 7 hastaya geniş rezeksiyon, 5 hastaya pankreatikoduodenektomi uygulandı. 5 yıllık sağkalım oranlan adenokarsinomlar ve karsinoid tümörler için sırasıyla %20 ve %0 idi.
Sonuç: Primer ince barsak tümörlerinde semptomların nonspesifik oluşu nedeniyle ameliyat öncesi tanı zorluğu vardır, Küratif rezeksiyon bu hastalarda yaşam süresinin arttırmaktadır, Radyolojik olarak normal olsa dahi semptom veren hastalarda eksploratis laparotomiden kaçınmamak gerekir.</Özetçe>
<Anahtar>İNCE BARSAK TÜMÖRLERİ, CERRAHİ TEDAVİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İN-VİVO NK HÜCRE İNHİBİSYONUNUN DENEYSEL KOLON KARSİNOM HÜCRELERİ ÜZERİNE ETKİSİ</Başlık>
<Özetçe>Amaç: Kanser hücrelerini öldürmekle görevli natural killer (NK) hücrelerinin in-vivo şartlarda primer tümör büyümesi ve karaciğer metastazına etkilerini incelemek.
Durum Değerlendirmesi: Konakçı immün savunma sistemi tümör hücrelerinin primer büyümesi veya yılmasını önlemede önemli rol oynamaktadır. Bu sistemin bir parçası olan NK hücreleri ile ilgili in-vivo çalışmalar sınırlıdır.
Yöntem: Balb/c farelerinde daha önce oluşturulmuş kolon adeno kanser (C-26) hücreleri in-vitro kültür ortamında hazırlanarak normal Balb/c farelerinin mide duvarına inoküle edildi. Hayvanlar iki gruba ayrıldı. Kontrol grubuna (n=l 2) serum fizyolojik, çalışma grubuna (n=12) NK hücrelerini spesifik olarak inhibe eden anti-asialo GM-1 antiserumu toplam ö kez intraperitoneal olarak verildi. Tümör inokülasyonundan 21 gün sonra hayvanlar sakrifiye edilerek tümörün inokülasyon yerindeki hacim ve ağırlığı ile karaciğer metastazlarının sayısı ve ıslak karaciğer ağırlıkları değerlendirildi.
Çıkarımlar: inokülasyon yerindeki ortalama tümör hacmi çalışma grubunda kontrol grubuna göre daha yüksek bulundu (p=0.0022). Tümörün inokülasyon yerindeki ortalama ağırlığı, ıslak karaciğer ağırlığı ve karaciğerde metastaz görülme oranı çalışma grubunda kontrol grubuna göre daha yüksek saptanmasına rağmen istatistik! fark anlamlı değildi (-.05).
Sonuç: Organizmanın tümör hücrelerine karşı savunmada rol oynayan NK hücrelerinin in-vivo inhibisyonu hem primer tümör büyümesi hem de metastaz oluşumunu artırmaktadır.</Özetçe>
<Anahtar>NK HÜCRESİ, ANTİ-ASİALO GM-1, PRİMER TÜMÖR BÜYÜMESİ, KARACİĞER METASTAZI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KOLONOSKOPİ ÖNCESİ BARSAK HAZIRLIK YÖNTEMLERİNİN KAN KİMYASI VE KOLON MUKOZASI ÜZERİNE ETKİLERİ</Başlık>
<Özetçe>Amaç: Bu deneysel çalışma, kolonoskopi Öncesi barsak hazırlık yöntemlerinin, kolona ait içeriği temizleme etkinliği, kan kimyası ve kolon mukozası üzerine etkilerini araştırmak amacıyla planlandı.
Durum Değerlendirmesi: ideal bir barsak hazırlık yöntemi kolona ait katı materyalin tamamını, sıvı materyalin ise çoğunluğunu uzaklaştırmalıdır. Histopatolojik düzeyde barsak mukozası üzerine olumsuz etki oluşturmamalı ve uygulama fazla zaman almamalıdır. Yöntem ayrıca, biyokimyasal parametreler üzerinde önemli dengesizliklere yol açmamalıdır. Bütün bu şartları sağlayan bir barsak hazırlık yöntemi henüz geliştirilememiştir.
Yöntem: Otuz beş adet Wistar Albino rat (180-230 gr) yedişeri! beş gruba ayrıldı. Birinci grup kontrol grubu olarak belirlendi. Barsak temizlikleri; ikinci grupta mannitol, üçüncü grupta sennosid, dördüncü grupta polietilen glikol (PEG) ve beşinci grupta PEG + sennosid ile yapıldı. 
Tüm rotlardan, işlemden hemen önce ve işlemden ö saat sonra kan örnekleri alınarak, Na, K, Ca, üre, kreatinin, ALT, AST, kan şekeri, hematokrit ve serum osmolalitesi ölçüldü. Daha sonra eter anestezisi altında sakrifiye edilen rotların kolon içerikleri vizüel olarak değerlendirilip, histopatolojik inceleme için kolon duvarından tam kat doku örnekleri alındı. Kullanılan solüsyonların kolon mukozası üzerine olan histopatolojik etkileri ışık mikroskobu altında incelendi. Sonuçlar Kruskal-Wallis tek yönlü varyans analizi ve Mann-Whitney Utesti kullanılarak değerlendirildi.
Çıkarımlar: Kolon mukozası üzerine en az olumsuz etkiyle, kan kimyasal değerlerinde ciddi dengesizlik oluşturmayan en etkin kolon temizliği, PEG ve PEG + sennosid guruplarında elde edildi.
Sonuç: PEG'ün sennoside kombinasyonu, pratikte kullanılan sıvı hacmini yarıya indirdiğinden, PEG'e benzer etkinlikte ve daha konforlu bir barsak hazırlık yöntemi olarak görünmektedir.</Özetçe>
<Anahtar>KOLONOSKOPİ, BARSAK TEMİZLİĞİ, POLİETİLEN GLİKOL, SENNOSİD, MANNİTOL</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ENDOSKOPİK TOTAL EKSTRAPERİTONEAL VE AÇIK FITIK TAMİRİNDE SİSTEMİK STRES YANITI</Başlık>
<Özetçe>Amaç: Bu prospektif ve randomize çalışma, endoskopik ve açık yöntemle öpere edilen kasık fıtıklarında sistemik stres yanıtını araştırmak ve karşılaştırmak amacıyla planlandı.
Durum Değerlendirmesi: Travmaya karşı oluşan sistemik stres yanıtı, travmanın derecesiyle orantılıdır. Endoskopik operasyonların, açık yöntemlere göre daha az doku travmasına ve daha az sistemik stres yanıtına neden olduğu düşünülmektedir,
Yöntem: Endoskopik total ekstraperitoneal ve açık yöntemle öpere edilen olgulardan operasyondan bir saat önce, operasyondan sonra, 2., 24. ve 48. saatlerde kan alınarak, serumda glikoz, kortizol, CRP, malonyldialdehide (M D A), CPK, albumin, transferrin, ve seruloplasmin miktarları ölçüldü ve lökosit,nötrofil ve lenfosit miktarları sayıldı.
Çıkarımlar: Glikoz ve kortizol düzeylerinde her iki grupta postoperatif gözlenen anlamlı artış, gruplar arasında farklı değildi. CRP, MDA ve CPK düzeylerinde postoperatif dönemde gözlenen artışlar, açık operasyon grubunda anlamlı olarak daha fazla idi. Seruloplazmin ve transferrin düzeyinde gözlenen değişiklikler anlamlı değildi. Albumin düzeyinde, her iki grupta da postoperatif 24. saatte gözlenen düşme anlamlı idi. Gruplar arasında anlamlı farklılık yoktu. Lökosit ve nötrofil miktarlarındaki anlamlı artış, 48. saatte açık operasyon grubunda daha anlamlı idi. Lenfosit sayısında her iki grupta da gözlenen anlamlı azalma, gruplar arasında anlamlı değildi.
Sonuçlar: Hem endoskopik, hem açık fıtık tamirinde sistemik stres yanıtı oluşmaktadır. Doku travmasının ve dokuda oksidatif stresin derecesini gösteren CRP, CPK, MDA ve lökosit düzeyinde gözlenen değişiklikler laparoskopik fıtık tamirinin daha az travmatik olduğunu düşündürmektedir.</Özetçe>
<Anahtar>ENDOSKOPİ, FITIK TAMİRİ, SİSTEMİK STRES YANITI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DAMAR YARALANMALARINA YAKLAŞIMIMIZ</Başlık>
<Özetçe>Amaç: Kliniğimizin 5 yıllık tecrübesini, damar yaralanmalarına yaklaşımımızı , literatür bilgileri ile değerlendirmek.
Durum Değerlendirmesi: Sivil hayatta damar yaralanmalarının %59-65'inden penetran,%35-4Tdenkunt yaralanmalar sorumludur. Bu yaralanmalar sonucunda gereken amputasyon oranları ise % l .5-25 arasındadır. Oranı etkileyen faktörler ise tanının konma süresi, uygulanan teknik ve post-op bakımdır.
Yöntem: 1993-1997 tarihleri arasında Acil Cerrahi biriminde kabul edilen 190 olgu retrospektif olarak değerlendirilmiştir.
Çıkarımlar: 190 hastanın 163'ü (% 86) şifa ile taburcu olmuştur. 12 olgu (% 6) politravma ve hipovolemik şok nedeniyle eks olmuştur. 15 (% 8) olguda, 3'ü (% 1) primer olmak üzere amputasyon kaçınılmaz olmuştur. Amputasyonların tümü kunt travma grubundadır.
Sonuç: En riskli damar popliteal arter ve en riskli yaralanma kemik kırıklarının eşlik ettiği künt travmalardır. Kesin yaralanma işaretleri olan hastalarda direk eksplorasyon gerekir. Şüpheli durumlarda dubleks sonogram ve anjiografi tanıya yardımcıdır. Rekonstrüksiyon sonrası anjiografi morbiditeyi azaltır.</Özetçe>
<Anahtar>DAMAR YARALANMALARI, ANJİOGRAFİ, DUPLEKS, TRAVMA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>TRANSSERVİKAL VİDEOENDOSKOPİK PARATİROİDEKTOMİ: İLK DENEYİMİMİZ</Başlık>
<Özetçe>Videoendoskopik cerrahi teknikteki gelişmeler sonucu "kapalı alanların cerrahisi" kavramı yerleşmeğe başlamış ve bu alanda önce retroperitoneal bölge cerrahisi daha sonra boyun bölgesinde benzer girişimler başarı ile gerçekleşmiştir. Bu çalışmada Türkiye'de ilk kez uygulanmış olan bir paratiroid bezi adenomunun transservikal videoendoskoik yöntemle rezeksiyonunu bildirmekteyiz.</Özetçe>
<Anahtar>TRANSSERVİKAL VİDEOENDOSKOPİK CERRAHİ, PARATİROİD ADENOMU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>L-SELEKTİN BLOKAJININ İNTESTİNAL İSKEMİ-REPERFÜZYON SONRASI AKCİĞER VE BARSAK HASARINA ETKİSİ</Başlık>
<Özetçe>Amaç: Barsak iskemi reperfüzyonu (İR) sonrası barsak ve akciğer hasarı gelişiminde L-selektinin rolü araştırılmasıdır.
Durum değerlendirmesi: Barsak iskemi reperfüzyonuna bağlı lokal ve uzak organ hasarı gelişiminde adezyon moleküllerinin aracılığı ile gerçekleşen nötrofillerle endotel arasındaki ilişkinin çok önemli bir rolü olduğu bilinmektedir.
Yöntem: Erkek Wistar tipi sıçanlar üzerinde yapılan bu çalışma üç gruptan oluşuyordu:
Kontrol grubu (n:10), bir saat barsak iskemisi ve iki saat reperfüzyon yapılan İR grubu (n:10), ve barsak İRsine ek olarak monoklonal antikorlarla L-selektin blokajı yapılan tedavi grubu (n: 10). Evans mavisi öcümü ile akciğer mikrovasküler permeabilitesi, morfometrik inceleme ile nötrofil sekestrasyonu ve immunhistokimyasal olarak akciğerlerde nötrofil CD11b ve CD18 ve endotel ICAM-1 varlığı değerlendirildi. Barsaklarda mikrovasküler permeabilite ve mukozal hasar incelendi.
Çıkarımlar: İskemik barsağın reperfüzyonu barsaklarda mukozal hasar, permeabilite artışı ile akciğerlerde nötrofil birikimi, mikrovasküler permeabilite artışı, ve adezyon molekülleri olan CD11b/CD18 ve ICAM-1 de artışa neden oldu. Ayrıca L-selektin blokajı akciğerlerdeki artmış mikrovasküler permeabilite nötrofil birikimi ve ICAM-1 de düzelme sağladı. L-selektin blokajı artmış barsak mikrovasküler permeabilitesini düşürürken, mukozal hasara belirgin bir etki yapmadı.
Sonuç: Bu bulgular barsak iskemi reperfüzyonu sonrası akciğer hasarı gelişiminde L-selektininin önemli rol oynadığına işaret etmektedir.</Özetçe>
<Anahtar>İSKEMİK/REPERFÜZYON, BARSAK, AKCİĞERLER, ADEZYON MOLEKÜLLERİ, L-SELEKTİN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DEĞİŞİK İNTRAABDOMİNAL BASINÇ DEĞERLERİNİN BAKTERİYEL TRANSLOKASYONA ETKİSİ</Başlık>
<Özetçe>Amaç: Bu deneysel çalışmada değişik intraabdominal basınç değerlerinin bakteriyel translokasyon (BT) oluşumundaki etkisinin araştırılması amaçlanmıştır.
Durum değerlendirilmesi: İntraabdominal basınç artışı, mültipl organ yetrnezliğine kadar ilerleyen birçok fizyopatolojik olaylara sebep olmaktadır, Abdominal kompartman sendromunun (AKS) gelişmesi morbidite ve mortalitenin arttırdığını gösterilmiştir, Son zamanlardaki çalışmaların çoğu, erken tedavi yöntemleri geliştirebilmek amacıyla, erken dönem fizyopatolojik değişikliklerin araştırılması üzerine odaklanımıştır.
Yöntem: Deneysel çalışmamızda 36 denekten oluşan 6 grup oluşturulmuştur, 1. gruba sadece laparatomi yapılmış ve 2,3,4,5 ve 6.gruplarda, sırasıyla 14,15,17,19 ve 21mmHg seviyelerinde intraabdominal basınç oluşturularak, ileo-çekal bölgeden bir adet lenf nodu, splenektomi ve karaciğer biyopsisi alınarak bakteriyel translokasyon gelişimi araştırılmıştır. Tüm gruplarda değişik oranlarda bakteriyel translokasyon bulguları olduğu; 19 ve 21mmHg basınçlarında, kalitatif olarak, kontrol ve 14mmHg gruplarına göre istatiksel olarak anlamlılığa yakın ve anlamlı düzeyde fark gösteren translokasyon geliştiği gözlenmiştir. 
Bunun üzerine kantitatif değerlendirme amacıyla, ikinci aşamada 10 sıçan 2 gruba ayrılarak 14 ve 19mmHg seviyelerinde intraabdominal hipertansiyon oluşturulmuş ve birinci aşamadaki işlemler tekrarlanarak, translokasyon gelişimi cfu/gr olarak araştırılmıştır.
Çıkarımlar: İntraabdominal basıncın, 15mmHg değerinde iken bakteriyel translokasyonu başlattığı; 19mmHg'ya ulaştığında ise, gelişen translokasyonun, kontrol ve 14mmHg gruplarına göre anlamlı derecede fark gösterdiği saptanmıştır.
Sonuçlar: Elde edilen basınç değerlerinin, Abdominal Kompartman Sendromunun tedavi planlanmasında, mesane içi basınç monitorizasyonu için, rehber düzeyler olabileceği kanısına varılmıştır.</Özetçe>
<Anahtar>ABDOMİNAL KOMPARTIMAN SENDROMU, BAKTERİYEL TRANSLOKASYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AKUT APANDİSİT ŞÜPHELİ HASTALARDA ULTRASONOGRAFİNİN AYIRICI TANIDA ARTAN ÖNEMİ</Başlık>
<Özetçe>Amaç: Şüpheli apandisitlerde Ultrasonografinin (US) tanıdaki duyarlılığı, özgüllüğü ve ayırıcı tanıdaki yeri araştırılmıştır.
Durum değerlendirmesi: Şüpheli apandisit olgularında klinik ve laboratuar bulguları yanında US son yıllarda giderek artan oranlarda kullanılmaya başlanmıştır. Bu güne kadar US'nin akut apandisit tanısındaki yeri hakkında farklı sonuçlar yayınlanmıştır. Yöntemin uzun süredir kullanımının US'nin tanı değerine etkisi incelemeye değer bulunmuştur.
Yöntem: Bu prospektif çalışmada klinik olarak akut apandisit şüphesi bulunan96 hasta yüksek rezolüsyonlu US ile değerlendirildi, Çapı 7mm üzerinde olan, komprese edilemeyen apandiksin görülmesi halinde US olarak akut apandisit tanısı kondu, Çapı 7mm altında olan ve komprese edilebilen normal apandiksin görülmesi halinde veya normal apandiksin saptanamadığı olgularda periçekal sıvı koleksiyonu, sağ alt kadranda hipoekoik veya hiperekoik kitle görünümünün saptanmadığı US inceleme akut apandisit tanısı yönünden negatif kabul edildi.
Çıkarımlar: Akut apandisit tanısında US'nin duyarlılığı %85 (%95güven aralığı (GA):0.70-0.94),özgüllüğü %98.2 (%95 GA: 0.90-1.00), doğruluk oranı %92.1 (%95 GA: 0.86-0.97), pozitif yorum gücü%97.l (%95 GA: 0.85-1.00), negatif yorum gücü %90.l (%95 GA: 0.80-0.96) olarak hesaplandı.
Sonuçlar: Akut apandisit tanısında US kullanımının yerleşmesi, radyologların deneyiminin artmasına yol açmıştır. Çalışmamızda yüksek rezolüsyonlu US'nin akut apandisit tanısında duyarlılık,özgüllük ve doğruluk değeri daha önce bildirilen değerlere göre daha yüksek bulunmuştur, US'nin şüpheli apandisitlerde kullanımı negatif laparotomi oranlarını azaltırken, tanı gecikmesine bağlı perforasyon artışını ve morbidite riskini düşürmüştür.</Özetçe>
<Anahtar>ULTRASONOGRAFİ, AKUT APANDİSİT, AYIRICI TANI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AKUT APANDİSİTİN KONTRASTSIZ SPİRAL BİLGİSAYARLI TOMOGRAFİ (BT) BULGULARI</Başlık>
<Özetçe>Amaç: Prospektif olarak yapılan çalışmada; acil cerrahi ünitemize akut batın kliniğiyle gelen ve akut apandisit ön tanısı alan hastalarda, kontrastsız spiral BT incelemenin bu patolojiyi tespit etmekteki etkinliği araştırılmıştır.
Durum Değerlendirmesi: Akut apandisit tanısında kullanılan konvansiyonel yöntemler halen yetersiz kalmakta ve yüksek orandaki hasta grubuna gereksiz apendektomi yapılmaktadır.
Çalışma Grubu ve Metod: 18 aylık sürede, konvonsiyonel yöntemlerle akut apandisit ön tanısı olan 65 hastaya kontrastsız spiral BT incelemesi yapılmış ve incelemeler, 5 mm kesit kalınlığında, tek bir nefes tutturularak, umblikus düzeyinden symfizis pubis düzeyine kadar olan karın bölgesini içerecek şekilde gerçekleştirilmiştir. Akut apandisitin spiral BT'ye göre primer kriterleri olarak, appendiks transvers çapının 6 mm'den geniş olması ve periapendikal inflamasyon varlığı alınmıştır. 
Destekleyici kriterler olarak ise; sağ laterokonal fasia'nın kalınlaşması (kuyruklu yıldız bulgusu), sağ psoas anteriorundaki yağlı planların sol psoas yağlı planlara göre oblitere olup bu alanda dansite artışları izlenmesi (psoas bulgusu), periçekal inflamasyon ve appendiks'in vizualize edilemediği durumlarda appendiks lojunda oluşan perforasyon bulguları (abse formasyonu, flegman, serbest hava, serbest sıvı) gözönüne alınmıştır. Klinik gözlem, Cerrahi operasyon ve patolojik tetkik sonuçları BT sonuçlarıyla karşılaştırılarak, yöntemin etkinliği belirlenmiştir.
Bulgular: 43 gerçek pozitif, 17 gerçek negatif, 3 yalancı negatif ve 2 yalancı pozitif sonuç elde edilmiştir. Bu verilere göre yöntemin duyarlılığı %93.4, özgüllüğü ise %89.4 olarak belirlenmiştir. 7 hastada kontrastsız spiral BT ile apandisit dışı farklı tanılar bulunmuştur: 6 sağ adneksial patoloji (4 over kisti rüptürü, 1 polikistik over, 1 over absesi) ve 1 sağ üreter alt uç kalkülü.
Sonuç: Serimizde, sadece konvansiyonel yöntemle akut apandisit tanısı alan hastaların BT olmaksızın davranıldığında%21.5 (l 4/65) oranında gereksiz laparotomiye alınabileceği, kontrastsız spiral BT katkısı ile hatalı tanı oranının %7.6'ya gerilediği anlaşılmıştır. Kontrastsız spiral BT, akut apandisit tanısında, konvansiyonel yöntemlere güvenilir ve etkin katkı sağlamıştır.</Özetçe>
<Anahtar>KONTRASTSIZ SPİRAL BT, AKUT APANDİSİT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ADRENALEKTOMİ YAPILAN HASTALARDA PREOPERATİF TANININ DOĞRULUĞU</Başlık>
<Özetçe>Amaç: Bu çalışmanın amacı preoperatif tanısal yöntemlerin histopatolojik tanıyı öngörmedeki etkinliğini irdelemektir.
Durum Değerlendirmesi: Başvuru yakınmaları özgül olmadığı için adrenal hastalıkların tanısı oldukça güç olabilir. Hormon düzeyi çalışmalarındaki yanlışlıklar yanlış preoperatif tanıya ve ideal olmayan cerrahi tedavilere yol açabilir.
Yöntem: Adrenalektomi yapılan 101 hasta retrospektif olarak değerlendirilmiştir,
Çıkarımlar: Preoperatif olarak pituiter kaynaklı Cushing sendromu doğru olarak hastaların %100ünde, kortikal adenom %76'sında, primer bilateral hiperplazi %81'inde, feokromositoma %73'ünde, hiperaldosteronizm %100'ünde tanınmıştır, Yirmibir hastada preoperatif tanı insidentaloma idi. İnsidentalomaların histopatolojik incelemesinde 10 kortikal adenom, iki kortikal hiperplazi, bir kortikal karsinom, iki feokromositoma, üç miyelolipom, bir hamartom, bir ganglionörom ve bir hematom saptanmıştır. Ancak preoperatif hormon çalışması iki Cushing sendromu ve bir feokromositoma olan üç hastada pozitif bulunmuştur. Otuz günlük aperatif mortalite %6 (n=6), morbidite %20 idi, Toplam 9 hastada (9%) doğru cerrahi tedavi yapılmamıştır.
Sonuç: Adrenalektomi indikasyonu konulduğunda preoperatif tanı ile gerçek hastalık arasında belli bir uyumsuzluk oranı olabileceği akılda tutulmalıdır. Bu durum adrenal hastalıklarında ideal olmayan tedavilere yol açabilir. Adrenalektomi morbidite ve mortalitesi olan bir cerrahi işlemdir, bu nedenle tanı yöntemleri çok dikkatli kullanılmalıdır.</Özetçe>
<Anahtar>ADRENAL KİTLE, ADRENALEKTOMİ, CERRAHİ ENDİKASYONLAR, CUSHİNG SENDROMU, FEOKROMOSİTOMA, İNSİDENTALOMA, CONN SENDROMU, ADRENAL</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNSİZYONEL HERNİLER</Başlık>
<Özetçe>Amaç: İnsizyonel herni nedeniyle ameliyat edilen hastalarda, insizyonel herni gelişiminde rol oynayan faktörler ve tedavi metodları ile ilgili sonuçlar retrospektif olarak araştırıldı.
Durum Değerlendirmesi: İnsizyonel herniler cerrahinin önemli bir sorunu olmaya devam etmektedir. İnsizyonel herni cerrahisinde nüks oranlarını azaltmak için çeşitli teknik, yama ve sütür materyalleri önerilmiştir. Son yıllarda insizyonel herni cerrahisinde giderek artan oranlarda kullanılan yapay greft kullanımı nüks oranlarını düşürmüştür.
Yöntem: Ocak 1985-Aralık 1999 tarihleri arasında insizyonel herni nedeniyle ameliyat edilen 334 hasta retrospektif olarak değerlendirildi.
Çıkarımlar: 334 hastanın 88'i erkek (%26.3), 246'sı kadın (%73.7) idi. Hastaların 168'inde (%50.2) yandaş hastalık mevcuttu. Daha önce insizyonel herni nedeniyle opere olan hasta sayısı 94 (%28) idi. 192 hastada (%57.4) primer ameliyat sonrası cerrahi alan enfeksiyonu geliştiği belirlendi, 68 hastada (%20.3) birden fazla fasya defekti mevcuttu ve fasya defektlerinin ortalama büyüklüğü 27.8 cm2 (2-400 cm2) idi, Meshle onarılan hasta sayısı 230 (%68.8), primer onarılan hasta sayısı 104 (%31. 1) idi. Postoperatif dönemde 36 hastada (%10.7) yüzeyel veya derin cerrahi alan enfeksiyonu gelişti. Bu hastaların 19(%8.2)'u meshie herniorafi grubunda, 17 (%16.3)'si primer onarım grubunda idi. Mesh ile onarılan grupta postoperatif dönemde 22 hastada (%6.5), primer onarım grubunda 4 (%3.8) hastada seroma, primer onarım grubunda 6 hastada (%5.7) hematoma gelişti, Primer onarım grubunda 19 hastada (%18), mesh ile onarım grubunda ise 7 hastada (%3) nüks saptandı.
Sonuç: Özellikle komplike ve/veya nüks insizyonel hernilerin yapay greft kullanarak onarımı düşük postoperatif komplikasyon ve nüks oranıyla güvenilir bir yöntemdir. Ayrıca yara enfeksiyonu gelişimini önleyecek tedbirlerin alınması, nüks oranlarını daha da azaltabilir.</Özetçe>
<Anahtar>İNSİZYONEL HERNİ, NÜKS, YAMA, KOMPLİKASYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>GÜNÜBİRLİK ANOREKTAL CERRAHİ GİRİŞİMLERDE LOKAL VE KAUDAL ANESTEZİNİN KARŞILAŞTIRILMASI (RANDOMİZE KONTROLLÜ ÇALIŞMA)</Başlık>
<Özetçe>Amaç: Bu çalışmada anorektal hastalıklar için uygulanan günübirlik cerrahide kullanılan iki bölgesel anestezi yönteminin maliyet, klinik seyir ve hasta memnuniyeti açısından randomize kontrollü olarak karşılaştırılması amaçlanmıştır.
Durum değerlendirilmesi: Anorektal patolojilerde kaudal ve lokal anestezi dışındaki genel, spinal yada epidural yöntemlerden birinin kullanılması postoperatif olası komplikasyonlar açısından hastanede yatmayı gerektirdiğinden hasta maliyetini yükseltmektedir, Bu nedenle alternatif anestezik yöntemler olan lokal ve kaudal anestezinin kullanımı yaygınlaştırılmalıdır.
Yöntem: Opere edilen 50 hasta randomize olarak lokal (grup 1) ve kaudal anestezi (grup 2) olmak üzere iki gruba ayrılmıştır, Hastaların hepsi aynı gün içerisinde evlerine gönderilmişlerdir, Grup 1'de lokal anestezi grup 2'de ise kaudal anestezi kullanılmıştır. Postoperatif dönemde hastalara vizüel ağrı skorlaması ve hastanın normal işinden kalma süresinin sorgulaması yapılmıştır.
Çıkarımlar: Her iki grup arasında yaş ve cinsiyet dağılımı açısından farklılık yoktur. Operasyon sonrası 6 haftalık dönemde ise toplam maliyet, postoperatif komplikasyonlar ve hastaların işe dönüşleri için geçen süreleri arasında anlamlı farklılık bulunmamıştır. Ağrı skorları ve analjezik ilacın ek doz kullanımı kullanımının grup 1 'de ilk 24 saatte yüksek olduğu, ancak bunun istatistiksel anlamlılık göstermediği saptanmıştır.
Sonuçlar: Lokal ve kaudal anestezi maliyet, klinik uygulama kolaylığı, postoperatif komplikasyon gelişimi açısından karşılaştırıldığında aralarında istatiksel açıdan anlamlı bir farklılığın olmadığı, bu nedenle de günü birlik anorektal cerrahi uygulamalarında, hastanın özelliklerine göre birbirlerine alternatif olarak güvenle kullanılabilir.</Özetçe>
<Anahtar>GÜNÜBİRLİK CERRAHİ, LOKAL ANESTEZİ, KAUDAL ANESTEZİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>PARSİYEL HEPATEKTOMİ YAPILAN RATLARDA ENTERAL VE PARENTERAL BESLENMENİN FARKLI FORMLARININ KARACİĞER FONKSİYONLARI VE REJENERASYONU ÜZERİNE ETKİSİ</Başlık>
<Özetçe>Amaç: Bu çalışmada parsiyel hepatektomi yapılan rotlarda, enteral ve parenteral beslenmenin farklı formlarının, karaciğer fonksiyonları, rejenerasyon ve postoperatif mortalite üzerine etkilerini göstermeyi amaçladık.
Durum Değerlendirmesi: Majör hepatik rezeksiyonlar sonrasında kalan karaciğer dokusunda, rejenarasyon hızını en iyi arttıran beslenme rejimi konusunda bir görüş birliği yoktur.
Yöntem: Çalışmada, kontrol grubunda 10, altı deney grubunun her birinde 10'ar olmak üzere toplam 70 adet Wistar-Albino tipi rat (226.59 ± 12.93gr) kullanıldı. Tüm ratlara Diethylether (C2H5OC2H5) anestezisi ile uyutulmalarını takiben sağ juguler vene 20G kateter yerleştirildi ve ortahat insizyon ile 16G kateter ile Stamm tarzı gastrostomi yapıldı. Daha sonra tüm raflara %70 hepatektomi yapıldı, Kontrol grubunda (Grup I), diğer gruplardan farklı olarak, kalan karaciğer dokusuda çıkartıldı. Karın duvarı 4/0 polypropylen kullanılarak devamlı dikiş tekniği ile kapatıldı. İkinci gruptaki ratlar 7 gün boyunca 80 kcal/kg/gün standart laboratuvar yemi ve çeşme suyu ile oral yoldan, Grup III'deki ratlar ise 115 kcal/kg/gün Ensure Plus solüsyonu ile gastrostomi tüpünden beslendi. Grup IV'deki ratlar %5 Dextroz, %0.9 NaCI ve %8.5 Hepatamin solüsyonundan 110 kcal/kg/gün. Grup VI'deki ratlar %10 Dextroz, %10 Lipid ve %8.5'lik Hepatamin solüsyonundan 190 kcal/kg/gün, Grup VI'daki ratlar %20 Dextroz, %20 Lipid ve %8.5'lik Hepatamin solüsyonundan 216kcal/kg/gün ve Grup VII'deki ratlar ise %30 Dextroz, %30 Lipid ve %8.5'lik Hepatamin solüsyonundan 260 kcal/kg/gün enerji sağlayacak şekilde juguler venden 7 gün süre ile beslendiler, Postoperatif 7. günde ratlar eter anestezisi ile tekrar uyutularak, steril şartlarda eski kesi yerinden relaparotomi yapıldı. Kan örneği alınmasını takiben rejenere olan karaciğer total çıkarıldı, ıslak ağırlığı tartılarak kaydedildi ve spesmen %10'luk formaldehyde içinde fikse edildi, Biyokimyasal değerlendirmede, AST, ALT, Albumin ve Total protein düzeyleri kullanıldı, Histopatolojik değerlendirmede, %70 hepatektomi spesmenleri ve tedavi sonrası postoperotif 7. gün çıkarılan karaciğer spesmenleri ışık mikroskobunda 250 hücre sayılarak proliferating cell nuclear antigen (PCNA) ile boyanan hepatosit nükleuslan sayıldı ve (%) olarak hesaplandı.
Çıkarımlar: Deney gruplarının tamamında 0. günü ve 7. günü AST ve ALT değerleri açısından istatistiksel olarak anlamlı fark saptanmadı (-.05). Çalışmanın 7. gününde Grup II ve III'de Albumin değerlen parenteral yolla beslenen Grup IV, V, VI ve VII'ye göre anlamlı olarak yüksek bulundu (-.05). Grup II ve Grup III'ün postoperatif 7.günü geride kalan ve tedavi sonrası rejenere olan karaciğerin total ıslak ağırlıkları diğer deney grupları ile (IV, V, VI, VII) karşılaştırıldığında anlamlı olarak yüksek bulundu (-.05). Yedinci gün PCNA ile boyanan ile boyanan hücre sayısı yüzdesi açısından Grup II ile III arasında istatistiksel olarak fark saptanmaz iken (-.05), bu iki grup ile Grup IV, V, VI ve VII'nin PCNA ile boyanan hücre sayısı ile istatistiksel olarak anlamlı fark saptandı (-.05).
Sonuç: Majör karaciğer rezeksiyonlarından sonra, mümkün olan en kısa sürede, beslenmenin GIS'İ kullanılarak yapılmasının uygun olacağı sonucuna varıldı.</Özetçe>
<Anahtar>HEPATEKTOMİ, ENTERAL BESLENME, PARENTERAL BESLENME</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>HASTANIN KENDİ KADERİNİ TAYİN HAKKI: AYDINLATILMIŞ ONAM</Başlık>
<Özetçe>Amaç: Bu çalışmada hastalardan cerrahi girişim öncesi aydınlatılmış onam almanın, hastanın hastalığı hakkındaki bilgi düzeyi ve hoşnutluğuna etkisinin değerlendirilmesi ve hastaların konu hakkındaki bilgi ve tutumlarının belirlenmesi amaçlanmıştır.
Durum değerlendirmesi: Hastaların kendilerine uygulanacak tanı ve tedavi amaçlı girişimleri kabul ettiklerine ilişkin onam formları hastaneye yatış kargaşası sırasında diğer evraklarla birlikte ya da hasta yatış formu üzerinde küçük bir detay olarak imzalanmakta, hastaneye yatış için gerekli bir formalite olarak görülebilmektedir. Oysa hastanın onayının özel bir form aracılığı ile alınmasının önemi birçok ülkede anlaşılmış ve yaygın kabul görmüştür.
Yöntem: Dokuz Eylül Üniversitesi Hastanesi Genel Cerrahi kliniğine 1 Kasım 1999-31 Ocak 2000 tarihleri arasında yatırılan 142 hasta prospektif olarak ve randomize edilerek çalışmaya alındı. Hastalar rasgele sayılar tablosu kullanılarak çalışma ve kontrol gruplarına dağıtıldı. Kontrol grubundaki hastaların her zaman yapıla geldiği gibi, yatış kağıtlarındaki ilgili bölüm uyarınca rutin onayları alındı. Çalışma grubundaki hastaların ise, kliniğe yatışları sırasında, çalışmacılar tarafından hazırlanan aydınlatılmış onam formu aracılığıyla onaylan alındı. Sonraki aşamada, hastalar taburcu edilmeden önce "Hasta Bilgi ve Hoşnutluk Anketi" uygulandı. İki grup arasında yapılan karşılaştırmalarda, istatistiksel açıdan farkların anlamlı olup olmadığı Pearson x2 testi ile ölçüldü.
Çıkarım: Her iki gruptaki hastalar büyük çoğunlukla, hastalıkları ve tedavileri hakkında tüm gerçekleri bilmek istediklerini (%97.2), ancak uygulanacak tedaviye doktorun tek başına karar vermesini doğru bulduklarını ifade etti (%80.9). Araştırmaya katılanların yaklaşık olarak yarısı, tedavileri izin verilen biçimde yapılamayacaksa dahi tedaviyi reddetmeyeceklerini belirtti (%44,7). Aydınlatılmış onam alınan gruptaki hastalar tedavinin nasıl yapılacağı (p=0.001), yan etkileri-olası zararları (-.001), alternatif tedavi yöntemleri (-.01) hakkında daha bilgili olduklarını, kendilerine anlatılanları anladıklarını (p=0.001) ve bu uygulamadan hoşnut olduklarını (-.001) belirtti.
Sonuçlar: Aydınlatılmış onam almak hastaların hastalıkları hakkındaki bilgi düzeylerini ve hoşnutluklarını artırmaktadır.</Özetçe>
<Anahtar>AYDINLATILMIŞ ONAM, HASTA BİLGİ DÜZEYİ, HASTA HOŞNUTLUĞU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>CERRAHİ TEDAVİ GEREKTİREN AKUT PANKREATİTLER: 51 HASTANIN İNCELENMESİ</Başlık>
<Özetçe>Amaç: Ameliyat edilerek okut pankreatit tanısı almış hastalarda mortalite ve morbiditeye etki eden faktörleri belirlemek.
Durum değerlendirmesi: aAmeliyat edilmiş akut pankreatitli hastalarda mortalite ve morbiditeye etki eden faktörlerin ve risk altındaki hastaların belirlenmesi, tedavinin planlanması, tedavi etkinliğinin saptanması ve prognozun belirlenmesi açısından önemlidir.
Yöntem: 1980-1998 yılları arasında kliniğimizde ameliyat edilerek akut pankreatit tanısı almış 51 hastanın kayıtları retrospektif olarak değerlendirilerek mortaliteye ve morbiditeye etki eden faktörler belirlenmiştir.
Çıkarımlar: Tüm hastalar için mortalite hızımız %23.5 olarak, morbidite hızımız %39.2 olarak bulunmuştur. En sık ameliyat endikasyonu akut karın (%74.5) ve takipte hastanın kliniğinin düzelmemesi yada kötüye gidiş (%19.6) olarak bulunmuştur.
Sonuçlar: Artmış kan şekeri ve laktat dehidrogenaz (LDH), azalmış kan kalsiyum ve albumin değerleri, ileus ve abdominal distansiyon olması, hemorajik nekrotizan pankreatit tanısı mortaliteyi, artmış kan üre azotu (BUN) ve azalmış kan kalsiyum değerleri, abdominal distansiyon olması ve enfekte nekroz varlığı morbiditeyi arttıran faktörler olarak bulunmuştur. İntersitisyel-ödematöz pankreatit tanısında ise mortalitenin azaldığı (%15.2) görülmüştür. 
Nekrozun varlığı mortalite ve morbiditeyi belirleyen en önemli faktör olarak karşımıza çıkmaktadır.</Özetçe>
<Anahtar>AKUT PANKREATİT, CERRAHİ, AKUT KARIN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KOLESİSTEKTOMİ AMELİYATI SONRASI HASTALARIN MEMNUNİYETİ VE KOLEDOK ÇAPINDAKİ DEĞİŞİKLİKLER UZUN DÖNEM SONUÇLARI</Başlık>
<Özetçe>Amaç: Kolesistektomi ameliyatı olmuş olgularda uzun dönemde koledok kanalı çapındaki ve ameliyat öncesi ve sonrası semptomlardaki değişikliklerin saptanması, koledok kanalı çapı ile semptomatik iyileşme arasındaki ilişkinin araştırılması.
Durum değerlendirilmesi: Daha önce yapılan çalışmalar kolesistektomi sonrası erken dönemde koledok kanalı çapında anlamlı bir artış olduğunu göstermektedir. Ancak uzun dönemde yapılan çalışmalarda böyle bir artış saptanmamıştır. Semptomatik iyileşme ile çap değişi klikleri arasındaki ilişkinin varlığı ise halen bilinmemektedir.
Yöntem: Elektif şartlarda semptomatik safra kesesi taşı nedeni ile açık veya laparoskopik yöntemle kolesistektomi yapılmış olan ve preoperatif dönem koledok kanalı çapı bilinen 28 olgu değerlendirmeye alındı. Postoperatif dönemde en az dört yılını dolduran olguların koledok kanalı çapı ultrasonografi ile ölçülerek preoperatif ölçümler ile karşılaştırıldı. Ayrıca hazırlanan anket formu ile olguların ameliyat öncesi varolan yakınmalarının ameliyat sonrasındaki durumu sorgulandı.
Çıkarımlar: Olgular medyan 98.5 ay (53-135 ay) takip edildi. Postoperatif ultrasonografi incelemelerinde %29 olguda koledok kanalı çapı 7 mm'nin üzerinde ölçüldü. Preoperatif dönemde bu oranın %43 olduğu saptandı. Preoperatif ve postoperatif ölçümler arasında istatistiksel olarak anlamlı fark bulunmadı. Olguların tümünde ameliyat öncesinde varolan kolik tarzda karın ağrısı yakınmasının ameliyattan sonra ortadan kalktığı saptandı. Ameliyat sonrasında hastaların medikal tedavi gerektirmeyen yakınmalarının ise koledok kanalı çapındaki değişiklikler ile ilişkisi olmadığı görüldü.
Sonuçlar: Kolesistektomi sonrası uzun dönem sonunda yapılan incelemelerde hastaların koledok kanalı çapı ölçümlerinde anlamlı bir değişiklik saptanmadı. Postkolesistektomi yakınmalarının derecesi ile koledok kanalı çapı arasında ilişki saptanmadı. Olgularda elde edilmiş klinik başarının uygun hasta seçimine bağlı olduğu düşünüldü.</Özetçe>
<Anahtar>SEMPTOMATİK SAFRA KESESİ TAŞI, KOLESİSTEKTOMİ, KOLEDOK ÇAPI, POSTKOLESİSTEKTOMİ SENDROMU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AYDIN ŞEHRİNDE İNGUİNAL HERNİ CERRAHİSİNİN DURUMU</Başlık>
<Özetçe>Amaç: Aydın merkezinde cerrahların inguinal herni cerrahisindeki yeni yöntemleri ne sıklıkta uyguladıkları ve bu konuda mezuniyet sonrası eğitim kursunun gerekliliğini araştırmak.
Durum Değerlendirmesi: Lichtenstein tipi gerilimsiz onarım ve laparoskopik herni onarımı bu konuda son yıllarda kabul edilen yöntemler olmuştur.
Yöntem: Aydın merkezindeki, Üniversite Hastanesi, Sosyal Sigortalar Kurumu Hastanesi ve Devlet Hastanesindeki cerrahlara, birer anket formu verilerek inguinal herni ameliyatlarında uyguladıkları tamir yöntemleri ve kullandıkları proflaktik antibiyotik, sentetik greft ve dikiş materyalinin bildirilmesi istendi. İnguinal herni cerrahisi konulu bir panel düzenlense katılıp katılmayacakları soruldu. Cerrahlar deneyimlerine göre gruplandı ve onayları alınarak 1 Ekim 1997-1 Ocak 2000 tarihleri arasında yapılan inguinal herni ameliyat kayıtları incelendi.
Çıkarımlar: İnguinal herni ameliyatlarında sentetik greft kullanım oranının %39.9 ve lokal anestezi tercihinin ise %4.8 olduğu belirlendi. Bu oranlar günümüz literatürü ile karşılaştırıldığında oldukça düşük bulundu. Laparoskopik herniorafinin ise sadece Üniversite Hastanesinde uygulandığı saptandı.
Sonuç: Mezuniyet sonrası eğitim kursları düzenlenerek cerrahların yeni ameliyat tekniklerini uygulayabilmeleri sağlanmalıdır.</Özetçe>
<Anahtar>İNGUİNAL HERNİ, KASIK FITIĞI, LOKAL ANESTEZİ, LAPAROSKOPİ, POLİPROPİLEN GREFT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>CERRAHİDE MAKALE YAZIMI VE YAYIN ETİĞİ</Başlık>
<Özetçe>Bilimsel araştırma yapmak ve hekimlik bazı durumlarda başlı başına bir ikilemdir. Esas önemli olan, ikisini paralel olarak kuralları doğrultusunda yürütebilmeyi başarmaktır. Yayın yapmak, akademik yükselmeye giden yolda önemli bir basamaktır. Genç bir cerrah, eğer şanslı ise, bu konu ile ilgili incelikleri bir kıdemlisinden öğrenebilir. 
Ancak çoğunlukla pek çok reddedilme olgularını takiben kendi kendine öğrenmekteydi. Yayın hayatına genellikle bir olgu sunumu ile başlayan bir yazar ilerleyen yıllar içerisinde derlemeler, meta-analizler ve deneysel çalışmalarla ilgili yazı türlerine doğru kayabilir. Araştırma yapmak ve yazı yazmak, sıklıkla beraberinde etik sorunları da getirebilir. Yurt dışında yayınlanan bir yazının yurt içinde yayınlanması etik bir sorun oluşturabilir. Yabancı bir dilde yayın yapmaya çalışan bir yazar, bazı sorunlarla karşılaşabilir. Bunların dikkatlice üstesinden gelmek gereklidir. Akademik yükselme yolunda araştırma ve yayın yapılırken etik kurallara özen gösterilmesi,yazarın istediği sonuca ulaşmasına katkıda bulunacak ve kendisinin ve deneklerin istenmeyen durumlara düşmesini engelleyecektir.</Özetçe>
<Anahtar>CERRAHİ MAKALE YAZIMI, ETİK, YAYIN SUÇLARI</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LAPAROSKOPİK VE AÇIK KOLESİSTEKTOMİ TRAVMASINA SİSTEMİK YANIT (PROSPEKTİF KLİNİK ÇALIŞMA)</Başlık>
<Özetçe>Amaç: Laparoskopik ve açık kolesistektomide travma şiddetinin göstergelerinden olan nöroendokrin cevap, solunum mekaniği ve kalp ritim bozukluklarını araştırmak ve gruplar arasındaki farklılığı ortaya koymaktır.
Durum Değerlendirmesi: Herhangi bir travmaya karşı insan organizmasının oluşturduğu nöroendokrin yanıt yapılacak bir ameliyata karşı da oluşur. Çünkü boyutu ne olursa olsun ameliyat bir travmadır ve bu travma da vücutta metabolik endokrin cevaplar zincirini başlatan bir nedendir.
Yöntem: Bu çalışma, 1996-1999 yılları arasında safra kesesinde taş saptanan, semptomatik40 hastada prospektif olarak yapıldı. Hastalar iki eşit gruba ayrıldı. Birinci gruba (n=20)açık kolesistektomi (AK), ikinci gruba (n=20) laparoskopik kolesistektomi (LK) yapıldı. Bütün hastalarda, travma şiddeti parametresi olarak ameliyat öncesi ve sonrası 4. ve 24. saatte solunum fonksiyon testleri, elektrokardiyografi (EKG), arteriyel ve venöz kan tetkikleri bakıldı. Arteriyel kanda pO2 ve pCO2, venöz kanda CRP, antidiüretik hormon (ADH), renin ve noradrenalin (NA) bakıldı. Ameliyat esnasında ve sonrasında kanama miktarı ölçüldü. Vücut ısısı ölçümleri rektal ve aksiller olarak ölçüldü.
Çıkarımlar: Her iki grup sonuçları karşılaştırıldığında, solunum fonksiyon testlerinden vital kapasite (VC), zorlu vital kapasite (FVC) ve zorlu ekspiratuar volüm (FEV1), erken ve geç dönemde LK grubu lehine anlamlı bulundu. Renin erken dönemde anlamsız (-.05), geç dönemde LK lehine anlamlı (-.05) bulundu. Noradrenalin erken ve geç dönemde LK lehine anlamlı, ADH her iki dönemde de anlamsız (-.05) bulundu. CRP erken ve geç dönemde LK lehine anlamlı (-.05) olarak bulundu. pO2 ve pCO2 ölçümlerinde herhangi bir farklılık saptanmadı. Kanama miktarı erken ve geç dönemde LK lehine anlamlı (-.05) idi. Vücut ısısı ve kardiyak yönden gruplar arasında herhangi bir farklılık oluşmadığından istatistiksel değerlendirme yapılmadı.
Sonuç: Laparoskopik kolesistektomi, solunum fonksiyonu ve nöroendokrin yanıt yönünden açık kolesistektomiye göre daha az travmatik ve daha konforludur.</Özetçe>
<Anahtar>LAPAROSKOPİ, KOLESİSTEKTOMİ, TRAVMA, NÖROENDOKRİN YANIT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KİTLELERİNİN TANISINDA ÜÇLÜ TEST: FİZİK MUAYENE, MAMOGRAFİ VE İNCE İĞNE ASPİRASYON BİYOPSİSİ</Başlık>
<Özetçe>Amaç: Meme kitlelerinin ameliyat öncesi tanısında, fizik muayene, mamografi ve İİAB'den oluşan üçlü testin güvenilirliğini, histopatolojik inceleme sonuçları ile karşılaştırarak araştırmak.
Durum Değerlendirmesi: Meme kitlelerinin tanısında üçlü test son yıllarda standart bir yöntem haline gelmiş olup, birçok çalışmada özgüllük ve duyarlılığı histopatolojik incelemeye yakın olarak bildirilmektedir.
Yöntem: Kocaeli Üniversitesi (KOÜ) Uygulama ve Araştırma Hastanesi, Genel Cerrahi polikliniğine, 1997-1999 yılları arasında, memede kitle nedeniyle başvurmuş ve eksizyonel biyopsi, mastektomi, veya lumpektomi yapılarak histopatolojik tanı konmuş 123 kadın hastanın fizik muayene, mamografi ve İİAB sonuçları geriye dönük olarak incelendi. Sonuçlar histopatoloji sonuçları ile karşılaştırıldı.
Çıkarımlar: Tek tek incelendiği zaman en yüksek özgüllük ve duyarlılığa sahip olan test İİAB idi. Her üç testin ayrı ayrı benin kararı verdiği olguların hepsi benin, üç testin hepsinin veya ikisinin malin dediği olguların tamamı da malindi. Üçlü testin olumlu ve olumsuz kestirim değeri (OKD ve OzKD), duyarlılık ve özgüllüğü üçlü testi oluşturan testlerle tek tek karşılaştırıldığında daha üstün bulundu,
Sonuç: Meme kitlelerinin ameliyat öncesi tanısında, üçlü test güvenilir olup tüm hastalarda rutin olarak uygulanabilir.</Özetçe>
<Anahtar>MEME KANSERİ, MAMOGRAFİ, FİZİK MUAYENE, İİAB, ÜÇLÜ TEST</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>



<makale>
<Etiket>Harici Tıp</Etiket>
<Başlık>YAŞLI KOLON KANSERLİ HASTALARDA YANDAŞ HASTALIKLAR VE MORBİDİTE</Başlık>
<Özetçe>Amaç: Acil ve elektif koşullarda müdahale edilen yaşlı kolon kanserli hastalarda, eşlik eden yandaş hastalık ve morbiditenin tedavi sonuçları üzerine etkilerinin araştırılması amaçlanmaktadır.
Metod: Bu retrospektif çalışmada, Ocak 1997-Şubat 2000 tarihleri arasında kliniğe yatmış olan 102 yaşlı (65 yaşın üzeri), ve kolon kanserli hastanın dosyaları değerlendirilmiştir. Hastalar acil ve elektif oluşlarına göre 2 gruba ayrılmıştır
Sonuçlar: Yandaş hastalık oranlan acil gruptaki hastalarda %61.3 (19 hasta), elektif hastalarda ise %73.2 (52 hasta) olarak bulunmuştur. Bunların arasında kardiovasküler sistem, akciğer ve böbrek hastalıkları en sık rastlanılanları olmuştur. Acil grupta23 hastada (%74.2) komplikasyon görülürken elektif grupta36 hastada (%50) görüldü. En sık görülen komplikasyonlar yara enfeksiyonları ve pnömoni olmuştur. Acil grupta 12 hasta (38.7), elektif grupta ise 15 hasta (%21.1) kaybedilmiştir. 
Diyabetli hastalarda en yüksek mortalite oranları tesbit edilmiştir.
Sonuç: Yaşlıların kolon kanserlerinde acil ve elektif ameliyat edilen hastalar arasında eşlik eden hastalık ve morbidite açısından anlamlı farklılık bulunamamıştır.</Özetçe>
<Anahtar>KOLON KANSERİ, YAŞLI HASTALAR, MORBİDİTE, YANDAŞ HASTALIKLAR</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KARACİĞER HİDATİK KİSTLERİNDE UYGULANAN CERRAHİ YÖNTEMLERİN MORBİDİTE VE YATIŞ SÜRESİNE ETKİLERİ</Başlık>
<Özetçe>Amaç: Bu çalışmada, nonkomplike ve komplike karaciğer hidatik kist olgularında uygulanan çeşitli cerrahi yöntemlerin hastanede yatış süreleri ve komplikasyon oranlan yönünden incelenmesi amaçlanmıştır.
Durum değerlendirmesi: Total kistektomi için uygun olmayan karaciğer hidatik kistlerinde uygulanacak konservatif yöntemler ve kist kavitesine yönelik girişimlerde henüz belirgin bir fikir birliği mevcut değildir.
Yöntem: Bu çalışmada, 1983-1999 yılları arasında öpere edilen 216'sı nonkomplike, 61'i komplike 277 karaciğer hidatik kist olgusunda uygulanan çeşitli cerrahi yöntemlerin sonuçları yatış süreleri ve komplikasyon oranları yönünden retrospektif olarak incelenmiştir.
Çıkarımlar: Nonkomplike olgularda en düşük morbidite ve yatış süresi total kistektomi grubunda gözlenmiştir. Morbidite, kaviter drenaj grubunda %39.7, kaviter drenajın uygulanmadığı olgularda ise %18.2 olarak bulunmuştur. Yatış süreleri de sırası ile 12.3 ve 8.2 gündür. Komplike olgularda ise morbidite omentoplasti grubunda %29.6, kaviter drenaj grubunda ise %58.8 olarak saptanmıştır, Yatış süreleri arasında ise anlamlı bir farklılık saptanamamıştır.
Sonuçlar: Omentoplasti ve açık bırakma gibi kaviter drenajın uygulanmadığı yöntemlerin nonkomplike hidatik kist olgularında total kistektomiye en iyi alternatif olduğu görüşündeyiz. Komplike olgularda ise kaviter drenaj uygulanabilmekle birlikte yöntemin yüksek komplikasyon oranlarından dolayı kistin ve kaviteye açılan safra kanalının büyüklüğü veya infeksiyonun şiddeti gibi faktörlere dikkat edilerek bu grup olgularda da omentoplasti uygulanabilir.</Özetçe>
<Anahtar>HİDATİK KİST, KARACİĞER, CERRAHİ TEDAVİ, DRENAJ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DENEYSEL BARSAK OBSTRÜKSİYONUNDA NİTRİK OKSİTİN BAKTERİYEL TRANSLOKASYONA ETKİSİ</Başlık>
<Özetçe>Amaç: Deneysel barsak obstrüksiyonu oluşturulan ratlarda, nitrik oksit (NO()' in bakteriyel translokasyon (BT) üzerine etkilerinin araştırılması.
Durum değerlendirmesi: BT, endojen bakterilerin gastrointestinal sistemden mezenterik lenf bezlerine ve diğer organlara yayılması olarak tarif edilmekte ve çeşitli organ yetersizliği olan hastalarda görülen sepsisin nedeni olabileceği ileri sürülmektedir. Bu güne kadar yapılan çalışmalarda, genellikle lipopolisakkarit verilerek oluşturulan BT incelenmiş olup barsak obstrüksiyonunun BT'a katkısı konusunda bilinenler azdır.
Yöntem: Wistar türü 40 rat, dört gruba ayrıldı. I. gruba sadece laparatomili gruba barsak obstrüksiyonu, III. gruba barsak obstrüksiyonu + L-NAME (L-NG-nitro-L-arginine methyl ester) ve IV. gruba barsak obstrüksiyonu+aminoguanidin uygulandı. Operasyondan 24saat sonra alınan örneklerde bakteriyolojik, patolojik ve kan NO tetkikleri yapıldı.
Çıkarımlar: Obstrüksiyonlu barsak kısmının histopatolojik incelenmesinde, grup III'de ülser oluşumu grup II ve IV'e göre daha azdı (-.05). BT ile mukoza hasarı arasında bir korelasyon tespit edilemedi. Grup I II III ve IVden elde edilen organ homojenatlarından yapılan bakteriyel kültürlerde, sırasıyla %0, %46.6 %73.3 ve %90 üreme görüldü. Translokasyonun %82 oranında enterik orijinli Gram negatif bakterilerden oluştuğu belirlendi. Grup 1-4'te, kan nitrik oksit düzeyleri, sırasıyla 14.0 ± 3.3, 31.2 ± 7.6, 12.2 ( 2.5 ve 10.5 ± 1.8 (mol/L olarak ölçüldü.
Sonuç: Loopobstriksiyonunda, NO( sentezi stimüle olmakta ve NO( düzeyindeki azalmaya paralel olarak BT oranı ve dokularda üretilen bakteri sayısı artmaktadır. NO, mukozal bariyer fonksiyonunu bozabilmekle birlikte; artan NO'in antibakteriyel etkisinin daha ön planda olacağı, bu koruyucu etki ile de bakteriyel translokasyonu azaltabileceği kanatine varıldı.</Özetçe>
<Anahtar>BARSAK OBSTRÜKSİYONU, NİTRİK OKSİT, BAKTERİYEL TRANSLOKASYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KARIN DUVARI TAMİRİNDE KULLANILAN SENTETİK MATERYALLERİN KARIN İÇİ ORGANLARA YAPIŞIKLIKLARININ DEĞERLENDİRİLMESİ VE KARBOKSİMETİLSELÜLOZ VE HYALÜRONİK ASİTİN ETKİSİ</Başlık>
<Özetçe>Amaç: Karın duvarı defektlerini tamir için kullanılan sentetik materyallerin (Prolene mesh ve Polytetrafluoroethylene mesh), postoperatif dönemde karın içinde oluşturduğu yapışıklıkları değerlendirmek ve fiziki bir bariyer olan karboksimetilselüloz ve hyalüronik asitin (Seprafilm) etkisini araştırmak.
Durum Değerlendirmesi: Sentetik mesh postoperatif dönemde karın içinde yapışıklıklara neden olmaktadır. Mesh'e bağlı komplikasyonları önlemek amacıyla geliştirilen kompozit mesh ve fiziki bariyerlerin yapışıklıkları azalttığı bildirilmiştir.
Yöntem: Çalışmada 30 adet Wistar-Albino erkek rat 3 eşit gruba ayrıldı. Deneklerin karın duvarında 2x3 cmlik defekt oluşturularak, sırasıyla birinci gruba prolen mesh, ikinci gruba prolen mesh+Seprafilm ve son gruba politetrafloretilen mesh konularak karın kapatıldı. Postoperatif 7. günde ratlar sakrifiye edilerek karın içindeki yapışıklıklar değerlendirildi.
Çıkarımlar: Karın duvarı defektlerini tamir amacıyla kullanılan sentetik materyaller, postoperatif dönemde karın içinde yoğun yapışıklıklara sebep olmaktadır. Seprafilm bu yapışıklıkları istatiksel olarak anlamlı bir şekilde azaltmaktadır.
Sonuçlar: Karın duvarının sentetik materyal kullanılarak kapatıldığı durumlarda, karın içi organlar ile bu materyaller arasına fiziki bariyerler yerleştirilmelidir. Omentumun kullanılamadığı durumlarda Seprafilm bu amaçla kullanılabilir. Ancak ideal bariyer materyalini bulmak için ileri laboratuvar çalışmaları ve hayvan deneylerine ihtiyaç vardır.</Özetçe>
<Anahtar>POSTOPERATİF YAPIŞIKLIK, FİZİKİ BARİYER, PROLEN MESH, POLİTETRAFLORETİLEN MESH, KARBOKSİMETİLSELÜLOZ, HYALÜRONİK ASİT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>SİALOADENEKTOMİ VE GENİŞ İNCE BARSAK REZEKSİYONU UYGULANAN RATLARDA L-GLUTAMİNİN (L-GLT) BARSAK ADAPTASYONU ÜZERİNE ETKİSİ</Başlık>
<Özetçe>Amaç: Bu çalışmada; ratlarda iki taraflı submandibüler glandektomi (Sialoadenektomi) ile endojen Epidermal Büyüme Faktörünün (EBF) asıl kaynağı ortadan kaldırılarak L-Glutaminin Sialoadenektomi sonrası oluşan mukozal atrofi üzerindeki etkisini araştırmayı amaçladık.
Durum Değerlendirmesi: Barsak rezeksiyonu sonrası intestinal adaptasyon gelişmesinde lüminal besinler, endojen büyüme ve hormonal faktörler etkilidir. Lüminal besinler içinde L-Glutamin barsak mukoza hücreleri için önemli bir yakıt olup, mukozal atrofiyi önlemektedir.
Materyal-Metod: xxTıp Fakültesi Deneysel Tıp Araştırma Merkezi'nde yapılan çalışmada 45 adet erkek rat sıvı diyete uyum için preoperatif 48 saat standart Total Parenteral Nütrisyon (TPN) solüsyonu ile oral beslendi. Ratlar 15'er deneklik üç gruba ayrıldı. 
1.Grup (Kontrol Grubu); Sham Sialoadenektomi + Barsak rezeksiyonu+Oral TPN Solüsyonu, 
2.Grup (GlutaminsizGrup): Sialoadenektomi + Barsak rezeksiyonu + Oral TPN Solüsyonu, 
3.Grup (Giutaminli Grup) : Sialoadenektomi + Barsak rezeksiyonu + Oral TPN Solüsyonu + L-Glutamin (Gavaj). Postoperatif 7.günde intestinal adaptasyon göstergelerinin incelenmesi için ratlar sakritlye edildi.
Çıkarımlar: 3.grupta ortalama villus yüksekliği ve kript derinlği açısından 1.ve 2.gruba oranla anlamlı bir artış olduğu gözlendi (p=0.0001). 2.grupta villus yüksekliği ve kript derinliğinde 1.gruba göre azalma anlamlıydı (p=0.0001). Ortalama goblet proliferasyonu yönünden tüm gruplar arasında anlamlı bir fark yoktu (-.05).
Sonuçlar: Sialoadenektomili ratlarda %50 ince barsak rezeksiyonu sonrası intestinal adaptasyonda gavajla verilen L-Glutaminin EBF gibi etkili ve değerli olduğu, mukozal atrofiyi önlediği, goblet hücre proliterasyonuna etkisi olmadığı gözlenmiştir.</Özetçe>
<Anahtar>EPİDERMAL BÜYÜME FAKTÖRÜ, L-GLUTAMİN, İNCE BARSAK ADAPTASYONU, SİALOADENEKTOMİ, İNCE BARSAK REZEKSİYONU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>DENEYSEL TIKANMA SARILIĞI MODELİNDE NİTRİK OKSİT DÜZEYLERİ VE ANTİTROMBİN III (AT-III) UYGULAMASININ ETKİSİ</Başlık>
<Özetçe>Amaç: Deneysel oluşturulan tıkanma sarılığı modelinde kan nitrik oksit(NO) seviyeleri ve Antitrombin-III uygulanmasının etkisini irdeledik.
Durum Değerlendirilmesi: Tıkanma sarılığında(TS) Kupffer hücre fonksiyonlarında bozukluklar ortaya çıkmaktadır. Buna bağlı olarak endotoksin ve özellikle Lipopolisakkaridler (LPS) Kupffer hücreleri tarafından temizlenememekte, proinflamatuarsitokinlerin sekresyonunda artış söz konusu olmaktadır. LPS kaynaklı sistemik endotoksemi ve proinflamatuar sitokinlerin etkisi ile NO ekspresyonunda artış olabileceği belirtilmektedir. 
Bu çalışmada sepsiste kullanım alanı bulan ve LPS kaynaklı endotoksemiyi azaltacağı düşünülen AT-III uygulanmasının etkisini inceledik.
Yöntem: Bu amaçla 40 denekten oluşan 4 grup oluşturduk. Grup 1 :Kontrol grubu, Grup 2: Kontrol+AT-III grubu, Grup 3: Tıkanma Sarılığı oluşturulan grup, Grup 4 TS+AT-III grubu. Grup 2 ve 4 de 250 IU/kg AT-III periton içine 5 gün süre uygulandı .2. grupta 1.günden başlayarak verilirken 4. grupta koledok bağlandıktan 5 gün sonra verilmeye başlandı. Alınan kan örnekleri Nitrik Oxide Colorometric Assay yöntemi ile değerlendirildi.
Çıkarımlar: Kontrol grubunda NO düzeyi 33.99(mol/L, Kontrol + AT-III grubunda 32.26(mol/L, TS grubunda 46.33(mol/L, TS+AT-III grubunda ise 34.71 (mol/L olarak bulundu.TS grubunda bulunan NO düzeyleri ile diğer gruplar arasında istatistiksel açıdan anlamlı fark saptandı.TS oluşturulup AT-III verilen denek grubunda NO düzeyi TS grubuna göre anlamlı derecede düşük bulunurken kontrol grubundaki deneklerin NO düzeyine yakın seviyeler saptandı.
Sonuçlar: Deneysel çalışmamızda tıkanma sarılığı oluşturulan deneklerde kan NO seviyesinin endotoksemi kaynaklı olarak yükseldiğini ve AT-III verilmesi ile NO düzeylerinde düşüşler olduğunu saptadık.</Özetçe>
<Anahtar>DENEYSEL TIKANMA SARILIĞI, NİTRİK OKSİT, ANTİTROMBİN-III</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>POLİTRAVMATİZE YOĞUN BAKIM HASTALARINDA DÜŞÜK MOLEKÜL AĞIRLIKLI HEPARİN (DMAH) İLE VENÖZ TROMBOEMBOLİZM (VTE) PROFİLAKSİSİ</Başlık>
<Özetçe>Amaç: Enoxoparin profilaksisi gören politravmatize yoğun bakım hastalarında kanama ve VTE komplikasyonlarını retrospektif olarak ortaya koymaktır. Bulgularımız travma hastalarında Enoxaparin uygulama protokolünü oluşturmakta bize yol gösterecektir.
Durum Değerlendirmesi: Pulmoner Emboli yoğun bakımda yatan politravmatize hastalar için önemli bir ölüm nedenidir. Profilaksi uygulanmaksızın PE görülme insidansı travmanın derecesine göre %50-60 arasında değişmektedir. Son 10 yılda Düşük Molekül Ağırlıklı Heparinlerin kullanımı Venöz Tromboembolizm riskini düşürmesi sebebiyle popülerlik kazanmıştır. Travma hastalarında DMAH Venöz Tromboembolizm profilaksisinde Klasik Heparin ve intermitant Pnömatik Botlara oranla daha etkilidir. Diğer alternatif profilaksi yöntemleri veya profilaksi yapmamak yüksek riskli yoğun bakım hasta grubunda etik bulunmadığı için kontrol grubu yapılmamıştır.
Yöntem: Yoğun bakım ünitesinde Nisan 1997-Şubat 2000 tarihleri arasında yatan 397 politravmatize hasta retrospektif olarak değerlendirilip çalışmamıza dahil edilmiştir. Tüm hastalara 40mg/gün Enoxaparin Sodyum uygulanmıştır. Travmanın derecelendirilmesi Apache II travma skorlama sistemi ile yapılmış, kanama günlük 2g/dl Hemoglobin düşüşü ile takip edilmiş, pulmoner emboli tanısı ani kan gazı değişiklikleri ve klinik durumun kötüye gidişi ile konmuş ve spiral BT ile ispatlanmıştır. İstatistiksel analizde Pearson korelasyon testlerinden yararlanılmıştır. Tüm vakalara yoğun bakım hastalarının zorluğu nedeniyle spiral BT veya akciğer perfüzyon sintigrafisi yapılamamıştır.
Çıkarımlar: Ortalama Apachell skoru 13.8, Mortalite %41 dir. 40 hastada (%10) profilaksiye bağlı kanama komplikasyonu gelişmiş, 11 hastada (%2.8) pulmoner emboli teşhisi konmuş ve bu hastaların 7 si (%63) ex olmuştur.
Sonuç: Politravmatize yoğun bakım hastalarında DMAH profilaksisi ile PE görülme insidası anlamlı şekilde düşüş göstermiştir (-.05). Kanama insidansı yükselmiştir, ancak istatistiksel açıdan anlamlı değildir (-.05). Bu sebeple DMAH profilaksisi politravmatize yoğun bakım hastalarında güvenli ve etkilidir.</Özetçe>
<Anahtar>POLİTRAVMA, YOĞUN BAKIM, PULMONER EMBOLİ, PROFİLAKSİ, DÜŞÜK MOLEKÜL AĞIRLIKLI HEPARİN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ABDOMİNAL CERRAHİ GEÇİREN HASTALARDA NAZOGASTRİK SONDANIN MAKSİLLER SİNÜS ÜZERİNE ETKİSİ</Başlık>
<Özetçe>Amaç: Abdominal cerrahi uygulanan hastalarda, Nazogastriksonda(NGS)'nın maksiller sinüzite etkisinin olup olmadığı araştırıldı.
Durum Değerlendirmesi: NGS; elektif ve acil abdominal cerrahide akut gastrik dilatasyonu engellemek, ileusu tedavi etmek, üst gastrointestinal sistem kanamalarını izlemek, oral beslenme amacıyla, sütür hatlarındaki basıncı azaltmak ve anastomoz açılmasını azaltmak amacıyla rutin olarak cerrahlar tarafından uygulanmaktadır.
Yöntem: Abdominal operasyon geçiren 73 hastada prospektif kohort çalışma yapıldı. Hastalar 2 gruba ayrıldı. Grup 1 (n=35)'e; 48 saat ve daha kısa süreli NGS uygulanan hastalar alınırken, grup 2(n=38)'e; 48 saatten daha uzun NGS uygulanan hastalar alındı. Hastaların preoperafif ve postoperatif dönemde klinik muayeneleri ve radyolojik olarak Waters' grafileri değerlendirildi.
Çıkarımlar: Grup 1'de hastaların ortalama NGS süresi (saat) 18.8 ± 13.5 ve grup 2'de ise 124.6 ( 38.7 idi. Gruplar arasında ameliyat zamanı (acil/elektif), cins, yaş açısından istatistiksel olarak anlamlılık yoktu (-.05). Klinik ve radyolojik olarak, grup 2'de grup 1'e göre istatistiksel olarak anlamlı derecede maksiller sinüzit tespit edildi (-.0001 ). Grup2'de sinüzit görülme riski, grup 1'den 4.8 kat fazla idi (Rölatif Risk:4.8, %95 Güven Aralığı: l.9-12.2).
Sonuçlar: Çalışmamızda, 48 saatten uzun NGS uygulanan hastalarda, maksiller sinüzit riskinin hem klinik hem de radyolojik olarak 4.8 kat daha fazla olduğunu belirledik. Sinüzit gelişmesini artıran temel faktör, sinüs ostiumlarının tüpler tarafından tıkanmasıdır. Bu nedenle uzun süreli NGS uygulanmasından mümkün olduğunca kaçınılmalı, burun ve nazofarinks bakteriyel kolonizasyon engellemek için değişik antiseptik solüsyonlarla irrige edilmelidir.</Özetçe>
<Anahtar>NAZOGASTRİK SONDA, MAKSİLLER SİNÜZİT, ABDOMİNAL CERRAHİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>REKTUM KANSERİNDE SFİNKTER KORUYUCU AMELİYATLAR SAĞ KALIMI ETKİLER Mİ?</Başlık>
<Özetçe>Amaç: Rektum kanserlerinde uygulanan aşağı anterior (AAR) ve abdomino-perineal rezeksiyonların (APR) hastalıksız ve toplam sağkalım süreleri üzerine etkilerini inceledik.
Durum Değerlendirmesi: Rektum kanseri kolorektal tümörler arasında en sık görülen tümör olmakla birlikte uygun tedavi sonrası bile farklı nüks ve mortalite oranları bildirilmektedir. Bunun yanı sıra daha radikal girişimlerin yarattığı kolostomi ve buna bağlı problemler de yaşam konforunu etkilemektedir.
Yöntem: 1992-1999 yılları arasında servisimizde 62 alt ve orta bölüm rektum kanserli hastanın 27'si AAR, 35'i APR ile tedavi edilmiştir. Bu hastalar retrospektif olarak incelenmiş, yapılan ameliyatların hastalıksız ve toplam sağkalım üzerine etkileri araştırılmıştır.
Çıkarımlar: Her iki ameliyatın yapıldığı gruplarda cins, yaş ve evreleri eşitti. Ancak kötü diferansiye tümörler APR yapılanlarda daha fazla idi. AAR yapılan hastalarda lokal nüks %14.8, APR yapılanlarda %40 olarak saptanırken aradaki fark ki kare testine göre istatistiksel olarak anlamlı bulundu (-.05). 
APR yapılan hastalarda hastalıksız ve toplam sağkalım, sırasıyla 30, ive 34.9, AAR'da ise 33.5 ve 35.9 ay olarak hesaplandı. Kaplan-Meier yöntemine göre ise 5 yıllık hastalıksız ve toplam sağkalım APR'de sırasıyla %44 ve %53, AAR'de %51 ve %50 olarak saptandı. Her iki ameliyat yönteminde hastalıksız ve toplam sağkalım log-rank testine göre istatistiksel olarak anlamsız bulundu.
Sonuçlar: Uygun olgularda sfinkter fonksiyonunu koruyan aşağı anterior rezeksiyonun lokal nüks ve sağkalım açısından abdominoperineal rezeksiyonla karşılaştırabilir olduğu kanısına vardık.</Özetçe>
<Anahtar>REKTUM KANSERİ, LOKAL NÜKS, SAĞKALIM, CERRAHİ TEDAVİ, AŞAĞI ANTERİOR REZEKSİYON, ABDOMİNO-PERİNEAL REZEKSİYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERİ CERRAHİSİNDE MİNİMAL İNVAZİV AKSİLLER GİRİŞİM: SENTİNEL LENF NODU BİYOPSİSİ</Başlık>
<Özetçe>Bugün için meme kanserinde prognozu belirleyen en önemli faktör tümörün aksilladaki varlığıdır. Bunu belirlemek için standart cerrahi yöntem aksillada level I-II seviyesindeki lenf nodlarının diseksiyonudur. Bu diseksiyon sonucu hastalarda hem lokal kontrol sağlanmış olmakta hem de adjuvan tedavinin gerekli olup olmadığının yanıtı alınmaktadır. Ancak bu yöntem nedeni ile hastalar kısa ve uzun dönemde bir takım sekellere maruz kalmaktadırlar. Bunların içerisinde lenfödem oluşması ve kronik ağrı sendromunun oluşması hastanın yaşam kalitesini olumsuz yönde etkilemektedir. 
Son yıllarda aksiller lenf nodlarındaki metastazı belirlemek için minimal invaziv bir girişim olan sentinel lenf nodu (SLN) biyopsisi yöntemi ortaya konmuştur. SLN, tümörün lenfatik drenaj yolu ile bölgesel lenf nodlarında ilk ulaştığı lenf nodudur. Bugüne kadar yapılan çalışmalarda SLN biyopsisinin aksillanın durumunu yansıtmada güvenilir olduğu gösterilmiştir. 
Halen altın standart olmayan bu yöntem, geniş serilerde prospektif randomize çalışmalarla test edilmektedir. Yöntemle ilgili çeşitlilikler ve endikasyonlar üzerinde tam bir konsensüs sağlanamamasına karşın SLN biyopsisinin gelecekte konvansiyonel aksiller cerrahiye ciddi bir alternatif olacağı görülmektedir. Bu yöntemle hastaların aksiller tutulumları kesine yakın şekilde saptanırken minimal komplikasyona yol açılmaktadır. Bu derlemede SLN biyopsisinin tekniği, endikasyonları, yeterliliği, tartışmalı durumları, komplikasyonları ve geleceği üzerinde durulmuş ve okurlara konu hakkında genel bilgi verilmeye çalışılmıştır.</Özetçe>
<Anahtar>MEME KANSERİ, SENTİNEL LENF NODU, AKSİLLA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AMELİYATIN GENİŞLETİLMESİ DURUMLARINDA HUKUKİ SORUMLULUK</Başlık>
<Özetçe>Cerrahların sık karşılaştığı konulardan biri, yapılan ameliyatta hastaya ameliyat öncesi anlatılan ve rızası alınan prosedürün dışına çıkma zorunda kalmalarıdır. 
Cerrahlar böyle bir durumda kaldıklarında yaklaşımları ne olmalıdır? 
Ameliyat öncesi hastanın rızasını almaması nedeni ile ameliyata son verip, hastasını bilgilendirdikten sonra ikinci bir ameliyata mı almalı yada cerrah hastası için uygun olan genişlemiş cerrahi prosedürümü' uygulamalıdır. 
Eğer cerrah hastası için uygun genişletilmiş cerrahi prosedürü tercih eder ise hasta onayını almadığı için hukuk karşısında kusur işlemiş olur mu? Bu yazıda bu konunun hukuki yönleri tartışılarak cerrahların genişletilmiş cerrahi prosedürlerde uymaları gereken konular gözden geçirilmiştir.</Özetçe>
<Anahtar>AMELİYATIN GENİŞLETİLME DURUMLARI, HUKUKSAL SORUMLULUK</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>HEMORAJİK ŞOKTA HİPERTONİK TUZ SOLÜSYONU İLE RESÜSİTASYONUN ANTİ-OKSİDAN ETKİSİ</Başlık>
<Özetçe>Amaç: Hemorajik şokta hipertonik tuz solüsyonu ile resüsitasyonun, serbest oksijen radikallerinin yol açtığı doku hasarına etkisini araştırmaktır.
Durum Değerlendirmesi: Son yıllarda hemorajik şokun hipertoni tuz solüsyonu ile resüsitasyonu giderek artmaktadır. Bu tedavi yönteminin kan basıncını yükseltmede ve post travmatik komplikasyonları azaltmada etkin olduğu gösterilmiştir.
Yöntem: Sıçanlarda aorta abdominalis kateterize edilerek kan alma yöntemi ile 60 dakika süreli hemorajik şok oluşturuldu. Denekler iki gruba ayrılarak çalışma grubundaki denekler alınan kan ve 4ml/kg dozda %7.5 NaCl solüsyonu ile, kontrol grubundaki denekler ise alınan kan ve alınan kanın iki katı kadar hacimde (9.75 ± 0.9 ml) ringer laktat solüsyonu ile resüsite edildi. Deneklerde arteriyel kan basıncı sürekli kaydedildi ve şok öncesi, şok sırası ve resüsitasyon sonrasında kan örnekleri alınarak plazma malondialdehid (MDA) değerleri ölçüldü.
Çıkarımlar: Her iki grup arasında kan basıncı değerleri açısından anlamlı bir fark yoktu. Hipertonik tuz solüsyonu ile resüssite edilen deneklerde kontrol deneklere göre resüsitasyon sonrasında MDA değerlerinde artma daha az olarak gözlendi (çalışma grubunda 7.62 ( 0.91 ng/ml, kontrol grubunda 10.13 ± 1.04 ng/ml, -.05).
Sonuç: Hemorajik şokta hipertonik tuz solüsyonu ile resüsitasyon diğer avantajları yanı sıra serbest oksijen radikallerinin oluşturduğu doku hasarını da azaltmaktadır.</Özetçe>
<Anahtar>HİPERTONİK TUZ SOLÜSYONU, RESÜSİTASYON, HEMORAJİK ŞOK, SERBEST OKSİJEN RADİKALLERİ, PLAZMA MALONDİALDEHİD DEĞERİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>1988-2000 DÖNEMİNDE İ.Ü. ONKOLOJİ ENSTİTÜSÜNE BAŞVURAN 34095 KANSERLİ HASTADA DEMOGRAFİK ÖZELLİKLER VE TÜMÖR YERLEŞİM YERİ DEĞİŞKENLERİNİN İNCELENMESİ</Başlık>
<Özetçe>Amaç: Bu çalışmada 1988-2000yılları arasında İ.Ü .Onkoloji Enstitüsü'ne başvuran toplam 34095 hastada cinsiyet, yaş ve tümör yerleşim yeri değişkenlerinin incelenmesi amaçlanmıştır.
Durum Değerlendirilmesi: Dünyada kanser insidansları ve mortalite hızları ülkelerin kanser stratejilerini belirlemede ana kaynakları teşkil etmektedir. Ülkemizde kanser insidanslarına ait sağlıklı bir veritabanı bulunmadığından eldeki mevcut olan kanser başvurularının kendi içindeki ağırlıkları incelenmiştir.
Yöntem: Enstitümüz arşiv kayıtlarından hastalarımıza ait veriler bilgisayar ortamına aktarılmış ve SPSS 7.5 (1) programı kullanılarak istatistiksel analiz yapılmıştır. Tümör yerleşim yeri değişkeninin kodlanmasında ICD-O (2) kriterleri esas alınmıştır.
Çıkarımlar: Hastalarımızın %47.8'ini kadınlar ,%52.2'sini ise erkekler oluşturmaktadır. Tüm grupta yaş ortalaması 50.52 ± 18.18 bulunmuştur. 
Tüm grupta tümörün organ yerleşim yerine göre sıklıkları incelendiğinde ilk 5 sırada "solunum sistemi ve intratorasik organlar" (%25.26), "meme" (% 17.81), "sindirim sistemi" (% 15.1), "kadın genital organlar" (% 9.27) ve "lenfomalar" (% 5.6) yer almaktadır.
Sonuç: Ülkemizde kanser insidanslarının organlara göre dağılımına ilişkin sağlıklı bir veri tabanı bulunmamaktadır. Sağlıklı bir karşılaştırma için ülkemize ait geniş çaplı kanser veri tabanına gereksinim duyulmaktadır.</Özetçe>
<Anahtar>KANSER KAYITLARI, LOKALİZASYON, KANSER EPİDEMİYOLOJİSİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KOROZİF MADDE ALIMI SONRASI GELİŞEN ÖZOFAGUS VE MİDE YANIKLARINA YAKLAŞIM</Başlık>
<Özetçe>Amaç: Ülkemizde üst gastrointestinal sistem yaralanmalarının en sık nedenlerinden birisi olan korozif madde alımlarında, klinik deneyimlerimiz ile endoskopik tanı ve takibin önemini vurgulamak.
Durum Değerlendirmesi: Korozif madde içimlerinde hastaya uygulanacak tedavi yöntemini belirleyen en önemli husus yaralanma derecesinin saptanmasıdır. Bu amaçla fleksibl endoskoplar ile yapılan endoskopik inceleme altın standarttır. Bu hastaların konservatif tedavilerinde kullanılan yöntemler ile agresif cerrahinin morbidite ve mortaliteyi olumlu yönde etkileyip etkilemediği halen tartışmalıdır,
Yöntem: Bu çalışmada Ocak 1995 ve Ocak 2001 tarihleri arasında kliniğimize korozif madde içimi ifadesi ile baş vuran 62 hastadan, korozif madde alımına bağlı klinik ve/veya endoskopik bulgular saptanan 35 hasta retrospektif olarak incelenmiştir. Hastalar yaş, cins, içilen maddenin türü, madde alımı ile hastaneye başvuru arasında geçen süre, korozif maddenin alınma nedeni, hastanede kalış süreleri, fizik muayene ve endoskopi bulguları ile uygulanan tedavi yöntemleri açısından değerlendirilmişlerdir,
Çıkarımlar: Korozif madde alımlarından sonra fleksibl endoskoplar ile fazla hava vermeden ve görerek ilerlenen endoskopik incelemede komplikasyon oranları oldukça düşüktür. Korozif madde alımından sonra geçen süre endoskopik inceleme kararımızı etkilememiş ve endoskopi uyguladığımız hiçbir hastamızda işleme ait komplikasyon gelişmemiştir. 35 hastadan 24'ü hastaneye yatırılarak tedavi edilmiş ve bunlardan 6'sına acil cerrahi girişim uygulanmıştır. Biri konservatif, ikisi ise cerrahi tedavi uygulanan hastalardan olmak üzere toplam 3 hasta (%8.5) eks. Olmuştur.
Sonuç: Korozif madde alımına bağlı özofagus ve mide yanıkları gerek erken gerekse de geç dönemde yüksek morbidite ve mortaliteye yol açabilmektedir. Bu hastalarda ilk müdahaleyi takiben endoskopik inceleme ile yaralanma ciddiyetinin belirlenmesi ve buna uygun takip ve tedavinin planlanması erken, hastaların hastaneden çıkarıldıktan sonra belli aralıklarla uzun süreli takiplerinin yapılması ise geç dönem mortalite ve morbidite oranlarını düşürür.</Özetçe>
<Anahtar>KOROZİF ÖZOFAJİT, ALKALİ, ASİT, ENDOSKOPİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ERİŞKİNLERDE NADİR BİR İLEUS NEDENİ İNVAGİNASYON</Başlık>
<Özetçe>Amaç: Çocuklarda barsak tıkanıklığının en sık nedeni olan invaginasyon, yetişkinlerde çok nadir olarak görülür. Bu çalışmada ileus nedeni ile ameliyat edilen ve invaginasyon tanısı alan hastaların değerlendirilmesi amaçlandı.
Durum Değerlendirmesi: Spesifik bulguların azlığı ve nadir görülmesi nedeniyle, akut karın olgularının ayırıcı tanısında hekimin aklına gelmemesi, ameliyat öncesi invaginasyon tanısını güçleştiren en önemli nedendir. Yetişkin invaginasyonunun tanısında tomografi ilk tanı aracı olarak önerilmektedir.
Yöntem: Ocak 1990-Mayıs 2000 yılları arasında Ankara Numune Eğitim ve Araştırma Hastanesi Acil Cerrahi Servisinde barsak obstrüksiyonu tanısı ile ameliyat edilen 1200 hastanın dosyası incelendi. İnvaginasyon tanısı ile tedavi edilmiş 16 hasta olduğu saptandı. Bu hastaların dosyaları gözden geçirilerek tanı, etiyoloji ve tedavi açısından değerlendirildi.
Çıkarımlar: Hastaların yaş ortalaması 54 (34-69) yıl olup 14'ü erkek, ikisi kadındı. Bütün hastalar akut batın nedeniyle acil olarak yatırılmıştı. Belirtilerin süresi bir günden, aralıklı olarak birkaç aya kadar değişmekte olup, büyük çoğunluğu barsak tıkanıklığına bağlı spesifik olmayan yakınmalardan oluşmaktaydı. Dört hastada ultrasonografi de yapılmış invaginasyona spesifik bir bulgu saptanamamıştı. 
Hastaların tümü ameliyata alınmış ve 14 hasta barsak rezeksiyonu ve primer anastomozla tedavi edilirken, iki hastada invaginasyon düzeltilmiştir. Hastaların 5'inde (%31) beraberinde invaginasyona neden olan bir lezyon mevcut iken 10 hastada hiçbir lezyon bulunamamıştır, Postoperatif hiçbir komplikasyon görülmeyen hastalar şifa ile taburcu edilmiştir.
Sonuç: Yetişkin invaginasyonu, çok nadir görülmesi ve dolayısıyla da hekimlerin bu konudaki deneyimsizliği nedeniyle ameliyat öncesi tanısı çok zor olan bir patolojidir. İnvaginasyon şüphelenilen barsak obstrüksiyonlu hastalarda primer tanı aracı olarak baryumlu kontrast grafiler yerine, tomografi tercih edilmelidir. Tanı halinde tedavisi cerrahi olup, invaginasyona neden olan lezyonun benign olduğu ameliyat öncesi bilinmedikçe, invaginasyon redükte edilmeden rezeksiyon yapılmalıdır.</Özetçe>
<Anahtar>İNVAGİNASYON, BARSAK OBSTRÜKSİYON, ERİŞKİN</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>POLİPROPİLEN YAMA İLE İNSİZYONEL HERNİ ONARIMI</Başlık>
<Özetçe>Amaç: İnsizyonel herni onarımında, sentetik bir materyal olan polipropilen yamanın yeri araştırılmıştır.
Durum Değerlendirilmesi: Cerrahi girişimlerden sonra karın duvarında %2-11 oranında insizyonel herni gelişmektedir. İnsizyonel hernilerin primer onarımı sonucu % 30-50 oranında nüksler bildirilmiştir.Bu nedenle onarımda sentetik materyallerin kullanımı yaygınlaşmıştır.
Yöntem: Ocak 1990-Ocak 2000 tarihleri arasında kliniğimizde insizyonel herni nedeniyle ameliyat edilen ve onarımda polipropilen yama kullanılan 99 hastanın erken ve geç dönem sonuçlarını değerlendirdik.
Çıkarımlar: Olguların 4-96 ay takipleri sonucu %2 nüks, %8 enfeksiyon, %3 seroma, %1 yamada yer değiştirme saptandı. Toplam morbidite% 14 iken .mortalite yoktu.
Sonuçlar: Sağlamlığı, inert olması, enfeksiyona dirençli olması, nüks oranlarının düşük olması nedeniyle, çalışmamızda kullanılan polipropilen yamayı, seçilmiş insizyonel hernilerin onarımında öncelikli olarak önermekteyiz.</Özetçe>
<Anahtar>POLİPROPİLEN, YAMA, İNSİZYONEL HERNİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ÖSTRADİOL, ÖSTRİOL, ÖSTRON VE PROGESTERONUN SIÇAN MEME DOKUSU ÜZERİNE ETKİLERİ</Başlık>
<Özetçe>Amaç: Meme dokusu üzerine karsinojen etkilerinin bilindiği östrojenik hormonların ve progesteronun, deneysel olarak oluşturulmuş hayvan modelinde intraparankimal uygulandığında ortaya çıkabilecek histopatolojik değişikliklerin saptanması ve sonuçların değerlendirilmesi amaçlandı.
Durum değerlendirilmesi: in vivo çalışmalarda, eşek, tavşan ve domuz gibi hayvanlarda meme başına östrojen verilmesi ile lobuloalveolar gelişme olduğu gösterilmiştir.
Materyal-Metod: 200-250 gram ağırlığında 50 adet Sprague-Dowley tipi dişi sıçan beş gruba ayrıldı. Östradiol (5 mg/kg), östriol (0.5 mg/kg), östron (0.5 mg/kg), progesteron (0.6 mg/kg) ve serum fizyolojik (2 cc/kg) intramammar olarak uygulandı. Altı ay sonunda deneklerden sakrifiye edilmeden hemen önce CEA ve Ca 15.3 tümör belirleyicileri için kan örneği alındı ve histopatolojik inceleme amacıyla basit mastektomi uygulandı.
Çıkarımlar: Çalışmada, özellikle Östradiol ve östron grubundaki mitoz, hücre sıralamasındaki artma ve pleomorfizmin daha yüksek oranda olduğu gözlendi. Aynı grupların serum CEA ve Ca 15.3 düzeylerinde de belirgin yükseklik söz konusu idi.
Sonuç: Çalışmamızda; Östradiol ve Östron grubundaki mitoz, hücre sıralamasındaki artma ve pleomorfizm istatistiksel olarak anlamlı bulundu (-.05). Aynı grupların CEA ve Ca 15.3 değerleri de yüksek bulundu (-.05). Östrojenlerin, özellikle Östradiol ve östronun, intramammar uygulandığında, zamana bağımlı olmakla birlikte, sıçan memesinin duktal hücrelerinde prekanserojen kabul edilebilecek histopatolojik değişikliklere yol açabileceği kanısındayız.</Özetçe>
<Anahtar>ÖSTROJENLER, PROGESTERON, SIÇAN, MEME DOKUSU</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>AMELİYAT SONRASI YAPIŞIKLIKLARIN ENGELLENMESİNDE BİYOÇÖZÜNÜR MEMBRANIN PORTAL VEN KANI VE PERİTON SIVISI SİTOKİN DÜZEYLERİNE ETKİSİ</Başlık>
<Özetçe>Amaç: Bu çalışmada karın içi yapışıkların önlenmesinde kullanılan biyolojik olarak çözünür bir maddenin, kan ve periton sıvısı sitokin düzeylerine etkisi araştırılmıştır.
Durum Değerlendirilmesi: Ameliyat sonrası oluşan karın içi yapışıklar cerrahinin ön emli sorunlarındandır. Bugüne kadar yapılmış pek çok çalışma olmasına karşın halen oluşmaları engellenmemektedir. Bu yapışıkların oluşum mekanizmasının aydınlatılması, önlenebilmeleri için yeni yöntemlerin bulunmasını sağlayacaktır.
Yöntem: Erişkin Wistar-Albino sıçanlarda oluşturulan karın içi yapıklık modelinde bu maddenin yapışıklıkları engelleme etkinliği değerlendirilmiştir, Her grupta eşit sayıda olmak üzere kontrol, sham ve biyolojik membran uygulanan gruplarda toplam 30 sıçan kullanılmıştır. Sıçanların partal ven kanı ve periton sıvılarında interlökin-6 ve tümör nekrozis faktör alfa düzeyleri ölçülmüştür. Grupların yapışıklık skorları ve sitokin düzeyleri birbirleri ile karşılaştırmıştır.
Çıkarımlar: Biyoçözünür membran grubunda portal ven IL-6 ve TNF-alfa düzeyleri kontrol grubuna göre düşük olmasına rağmen bu istatistiksel olarak anlamlı bulunmamıştır. Periton sıvısı IL-6 düzeyleri kontrol grubu ile benzer olmakla birlikte; periton sıvısı TNF-alfa düzeyleri biyoçözünür membran grubunda daha yüksek gözlenmiştir. Biyoçözünür membran grubunda yapışıklık oluşumu tama yakın engellenmiştir. IL-6 düzeyleri her üç çalışma grubunda portal ven kanında periton sıvısına göre daha yüksek izlenmiştir. Biyoçözünür membran grubunda TNF-alfa düzeyleri portal ven kanı ve periton sıvısında birbirine yakın düzeylerde bulunmuştur.
Sonuçlar: Biyoçözünür membran intraperitoneal yapışıklık oluşumunu engellemektedir. Bu grupta portal ven kanı IL-6 ve TNF-alfa düzeyleri düşmektedir. Aynı azalma periton sıvısı örneklerinde gözlenmemektedir. Bu yapışıklık oluşumunda sitokin cevabının intestinal kaynaklı olduğunu düşündürmektedir.</Özetçe>
<Anahtar>KARIN İÇİ YAPIŞIKLIKLAR, İNTERLÖKİN-6, TNF-ALFA, SODYUM HYALURONAT, KARBOKSİ METİL SELLÜLOZ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNTRADUKTAL MEME KARSİNOMUNUN TEDAVİSİNDE LOKAL EKSİZYON YETERLİ OLABİLİR Mİ?</Başlık>
<Özetçe>Amaç: Eksizyonel biyopsi ile intraduktal karsinom tanısı alan ve daha sonra mastektomi uygulanan olgularda mastektomi spesmenlerindeki rezidü olasılığını saptamak, biyopsi özellikleri ile rezidü arasındaki ilişkiyi değerlendirerek risk taşıyanları belirlemektir.
Durum değerlendirmesi: İntraduktal karsinomun tek başına total eksizyon ile tedavisi, bu olgularda rezidü ve dolayısı ile lokal rekürens oranlarının yüksekliği nedeni ile halen tartışmalı bir konudur.
Yöntem: 1989-1999 tarihleri arasında tedavi edilen 46 hastanın biyopsi ve postoperatif patoloji kayıtları retrospektif olarak gözden geçirilerek rezidü ile ilişkili olabilecek ilk biyopsi özellikleri univariate ve multivariate lojistik regresyon analizi ile değerlendirildi.
Çıkarımlar: Yirmisekiz olguda (%60.9) rezidü odak saptandı. Biyopsi materyalinde cerrahi sınırı pozitif olan olgularda rezidü oranı %100 (l5/15), cerrahi sınırı yakın (>2mm) olan olgularda %53.8 (7/13) ve cerrahi sınırı negatif (>2mm) olan olgularda ise %27.8 (5/18) idi. İstatistiksel analizde biyopsi materyalinde multifokal hastalık varlığı, komedo alt grup varlığı ve cerrahi sınırın durumu mastektomi materyalindeki rezidü ile ilişkili bağımsız faktörler olarak bulundu (-.05). 
Biyopside multifokal hastalık gözlenmeyen non-komedo alt gruptaki olgularda negatif cerrahi sınır durumunda rezidü odak olasılığı %10, yakın cerrahi sınır durumunda ise %20 iken cerrahi sınırı pozitif olan tüm olgularda veya diğer iki bağımsız parametrenin bir arada bulunduğu durumlarda rezidü olasılığı % 100 idi.
Sonuç: Biyopside multifokal hastalık, komedo alt tip ve pozitif cerrahi sınır varlığı rezidüel intraduktal karsinom için yüksek risk olup bunların değişik kombinasyonlarında olasılık farklı olmakla birlikte tüm etkenlerin negatif olduğu durumda bile lokal eksizyondan sonra rezidü olasılığı bulunmaktadır. Tedavide lokaleksizyon planlanan olgularda bu özellikler dikkate alınmalıdır.</Özetçe>
<Anahtar>INTRADUKTAL KARSİNOM, LOKAL EKSİZYON, REZİDÜ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERLİ HASTALARIN İZLENMESİNDE SEÇİLEN YÖNTEMLERİN ETKİLİ KULLANIMI</Başlık>
<Özetçe>Amaç: Kliniğimizde cerrahi tedavi uygulanan meme kanserli hastalarımızın postoperatif izlem kayıtları incelenerek izlem yöntemlerinin etkili kullanılıp kullanılmadığını ortaya koymaktır.
Durum Değerlendirmesi: Meme kanseri halen kadınlarda ensık görülen malignitedir. Meme kanserinin tedavisindeki tartışmaların yanısıra postoperatif izlemde kullanılan yöntemler de tartışılmaktadır. Hastaların hangi yöntemle ve ne kadar sıklıkla izleneceği konusunda fikir birliği yoktur.
Yöntem: Bu çalışmada kliniğimizde cerrahi tedavi uygulanan ve ortalama 4yıl izlenen 255 hastanın izlem kayıtları incelendi. Hastalar yaş, cinsiyet, evre, lokal nüks, karşı memede tümör, uzak metastaz ve izlemde kullanılan yöntemlerin getirdiği mali yük açısından değerlendirildiler.
Çıkarımlar: Ortalama izlem süresi 49 ay(6-76 ay) idi. 255 hastanın 11 'inde(%4.31) lokal nüks tespit edildi. 
Lokal nüks belirlenen hastaların %72.7'si semptomatik idi ve hepsi fizik muayene ile belirlendi, izlem süresince 4 hastada karşı memede ikinci primer tümör tespit edildi. 34 hastada(%13.3) bir veya daha fazla uzak metastaz belirlendi. Uzak metastazı olan hastaların %64.7'si semptomatik idi. Standart izlem şemasına göre izlenen 255 hastaya izlem süresince yaklaşık 14.000 adet tetkik yapılmıştır. 58 adet patolojik bulgu elde edilmiştir.
Sonuç: İzlem bulgularımız son zamanlarda meme kanserli hastaların izlenmesinde önerilen minimalist yaklaşımı desteklemektedir. Hastalığın evresine ve prognostik faktörlerine göre farklı izlem şemaları kullanılmalı ve anamnez, fizik muayenenin yanısıra mammografi temel izlem yöntemleri olmalıdır.</Özetçe>
<Anahtar>MEME KANSERİ, POSTOPERATİF İZLEM</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNTRAABDOMİNAL SEPSİSİN AÇIK KARIN TEKNİĞİ İLE TEDAVİSİ</Başlık>
<Özetçe>Amaç: Karın içi sepsisli olgularda alternatif bir yöntem olan açık karın uygulanmasının tedavide etkinliğini belirlemektir.
Durum değerlendirmesi: Karın içi sepsis, yeterli drenaj ve geniş debridmanın mümkün olmadığı durumlarda genellikle ölümle sonlanır, Çok sayıda laparotomi ile karnın yıkanması cerrahi literatürde kısa sürede popülarize olmuş yeni bir yöntemdir. Bu tür tedavinin ana amacı enfekte odağın ortadan kaldırılması ve septik materyalin eliminasyonunun sağlanmasıdır. Yöntem; Pamukkale Üniversitesi Tıp Fakültesi Genel Cerrahi Anabilim Dalı'nda Şubat 1997-Şubat 2000 tarihleri arasında Karın içi sepsis nedeniyle açık karın tekniği uygulanan 20 hasta, iyileşme, mortalite ve komplikasyon oranları açısından prospektif olarak incelenmiştir.
Çıkarımlar: Açık karın tekniği uygulanan karın içi sepsisli hastalarda mortalite ve komplikasyon oranları sırasıyla %30 (6 hasta) ve %25 (5 hasta) olarak bulunmuştur. Mortalite nedenleri 3 hastada multiorgan yetmezliği, 3 hastada nozokomiyal enfeksiyondur. Karşılaşılan komplikasyonlar ise 3 hastada ince barsak fistülü, 2 hastada karın kapatıldıktan sonra gelişen evisserasyondur.
Sonuç: Karın içi sepsisin açık bırakma tekniğiyle tedavisi cerrahi prensiplerin tam olarak uygulanmasını sağladığından dolayı tedavide önemli bir alternatiftir. Sonuçların daha iyi olmasının ancak hastanın postoperatif yakın takibi ve uzmanlık dalları arasında tam bir işbirliğinin sağlanmasıyla mümkün olabileceği kanaatindeyiz.</Özetçe>
<Anahtar>PERİTONİT, ABDOMİNAL KOMPARTMAN SENDROMU, PROLEN GREFTLE KAPAMA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ÇOCUKLARDA PERFORE APANDİSİT: KOMPLİKASYONLARIN GELİŞMESİNDE ETKİLİ RİSK FAKTÖRLERİ</Başlık>
<Özetçe>Amaç: çalışmamızda perfore apandisitli çocuklarda komplikasyonların gelişmesinde etkili olabilecek risk faktörleri araştırılmıştır.
Durum değerlendirmesi: Perfore apandisitli hastalarda operasyon sonrasında yara enfeksiyonu, ince barsak obstrüksiyonu, intraabdominal abse ve uzamış ileus gibi majör komplikasyonlar ortaya çıkar.
Yöntem: Kliniğimizde Mart 1983-Şubat 2000 tarihleri arasında perfore apandisit tanısı alan 180 hasta retrospektif olarak incelendi. Hastalar operasyon sonrası komplikasyon gelişmesinde etkili olabilecek risk faktörleri (şikayetlerin başlamasından sonra geçen süre, yaş, beyaz küre sayısı, diren kullanımı, hastalığın şiddetinin derecesi) ve mortalite açısından değerlendirildi.
Çıkarımlar: Hastaların 132'si erkek, 48'i kız ve ortalama yaş 11 idi. Hastalarımızın 26'sında (%14.4) operasyon sonrasında komplikasyon gelişti. En sık gelişen komplikasyon yara enfeksiyonu (%65.3) olurken, bunu ince barsak obstrüksiyonu (%19.2) izledi. Risk faktörlerinin komplikasyon gelişmesi üzerine etkileri karşılaştırıldığında: olgularımızın 8 yaş altında ve üstünde olmasının, komplikasyon gelişmesinde etkili olmadığı gözlenirken (-.05), 
şikayetlerin başlamasından 48 saat sonra başvuran hastalarda komplikasyon gelişme riskinin anlamlı derecede arttığı saptandı (-.05). 
Beyaz küre sayısının 10.000/mm3 altında ve üstünde olmasının komplikasyon gelişmesi riskini etkilemediği (-.05) ve yine diren kullanılan hastalarda komplikasyon gelişme riskinin diren kullanılmayan hastalara göre azalmadığı yönündedir (p=0.001). Hastalığın şiddetinin derecesinin komplikasyon gelişme riskini artırdığı ve dolayısıyla generalize peritonitli olgularda operasyon sonrası komplikasyonların daha sık geliştiği görüldü (p=0.003). 
Şikayetlerinin başlamasından 10 gün sonra başvuran ve septik tabloda gelen genaralize peritonitli bir hastamız (%0.5) posoperatif 2. günde kaybedildi.
Sonuç: Bu çalışmanın sonucu, perfore apandisitli olguların geç başvurması, generalize peritonitle birlikte karında yaygın püy bulunması durumunda komplikasyon gelişme riskinin arttığı, diren yerleştirmenin komplikosyonları azaltmada etkisinin olmadığıdır.</Özetçe>
<Anahtar>PERFORE APANDİSİT, ÇOCUK, POSTOPERATİF KOMPLİKASYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>LICHTENSTEIN HERNİ ONARIMINDA NÜKSE ETKİ EDEN FAKTÖRLER "KLİNİK PROSPEKTİF ÇALIŞMA"</Başlık>
<Özetçe>Amaç: Bu çalışmada primer ve nüks inguinal herni nedeniyle lichtenstein herni onarımı yapılan hastalarda nüks üzerine etkili faktörler araştırılmıştır.
Durum Değerlendirilmesi: Konvansiyonel yöntemlerle fıtık onarımı yapılan hastalarda nüks oranları ve nüks üzerine etkili faktörler literatürde genişçe tartışılmıştır. Lichtenstein herni onarımı ise henüz yeni sayılabilecek bir yöntemdir ve uzun dönem sonuçlarının değerlendirilmesine ihtiyaç vardır.
Yöntem: Ocak 1993-Aralık 1997 tarihleri arasında lichtenstein herni onarım yapılan 357 hasta prospektif olarak incelendi, Erken ve geç komplikasyonlar belirlendi. Nüks üzerine etkili faktörler Fisher kesin kikare testi ve lojistik regresyon analiziyle araştırıldı.
Çıkarımlar: 357 hastada 383 inguinal herni ameliyatı yapıldı(%6.8 bilateral). Ortalama yaş 50.8 olup, hastaların %86'sı erkekti. Fıtıkların 74'i direk,309'u indirek, 354'ü primer, 28'İnükstü, Hastaların 54'ünde prostat hipertrofisi, 20'sinde kronik obstrüktif akciğer hastalığı, 17'sinde kronik kabızlık, mevcuttu. 52(% 13.6) hastada erken komplikasyon gelişmiş olup ortalama 39 aylık (16-62 ay) takipte 5 (%1.3) nüks tespit edildi. 
Nüks oranı yara enfeksiyonu gelişen vakalarda %25, kronik kabızlığı olan hastalarda %11.8, bilateral eş zamanlı herni onarımı yapılan vakalarda %7.4, erken komplikasyon gelişen vakalarda %5.8, direk herniler de %5.4 idi. Direk herni tipi,yara enfeksiyonu ve kronik kabızlık nüksle ilişkili bağımsız etkenler olarak bulundu,
Sonuçlar: Lichtenstein herni onarımı primer ve nüks hernilerin onarımında düşük postoperatif komplikasyon ve nüks oranıyla güvenilir bir yöntemdir. Nüks oranını daha da azaltmak için özellikle yara enfeksiyonu olmak üzere postoperatif erken komplikasyonların gelişmesini mümkün olduğunca önlemek, dolayısıyla cerrahi tekniğe özen göstermek yararlı olacaktır.</Özetçe>
<Anahtar>İNGUİNAL HERNİ, LİCHTENSTEİN HERNİ ONARIMI, NÜKS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>REKTUM KANSERİNDE PREOPERATİF TEDAVİNİN YERİ</Başlık>
<Özetçe>Radyoterapi ve/veya kemoterapi sayesinde organ koruyucu tedavi uygulamaları giderek artmaktadır. 
Bu yaklaşımlar bazı kanserlerde ve uygun hastalarda standart tedavi olarak yerlerini almışlardır 
(Meme kanseri, Baş-boyun kanserleri vs.). Preoperatif radyo ± kemoterapi sonrası sfinkter koruyucu 
cerrahi, rektum kanserli uygun hastalarda organ koruyucu tedavi olarak yerini alan bir başka uygulamadır.</Özetçe>
<Anahtar>REKTUM KANSERİ, PREOPERATİF TEDAVİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MEME KANSERİNDE ANGİOGENEZİS VE AKSİLLER LENF BEZİ METASTAZI İLİŞKİSİ</Başlık>
<Özetçe>Amaç: Meme kanserli olgularda tümör angiogenezis değen ile aksiller lenf bezi metastazı arasındaki ilişkinin araştırılması planlandı.
Durum Değerlendirilmesi: Tümör büyüyebilmek ve metastaz yapabilmek için neovaskülarizasyona ihtiyaç duyar. Primer tümörün yüksek angiogenezis değeri yüksek risk göstergesi olabilir.
Yöntem: İnvaziv meme kanseri nedeni ile opere edilmiş 44 olguda aksiller lenf bezi metastaz durumu, tutulan lenf bezi sayısı, metastatik lenf bezindeki ekstrakapsüler yayılım varlığı araştırıldı. 
İmmunohistokimyasal yöntem ile primer tümörün angiogenezis değeri saptandı. Aradaki ilişkiyi bulmak için sonuçlar karşılaştırıldı. Çıkarımlar: Aksiller lenf bezi metastazı ile birlikte primer tümörün ortalama angiogenezis değeri anlamlı olarak yükseldi (p=0.00536). Aksiller lenf bezi negatif olgularda tümör büyüklüğüne göre angiogeneziste artış (p=0.068) bulundu, vasküler invazyon olan tümörlerde olmayanlara göre angiogenezis değeri (p=0.07) yükselmektedir. 
Aksiller lenf bezi pozitif olgularda ise metastatik lenf bezi sayısı arttıkça (p=0.044) ve ekstrakapsüler yayılım varlığında (p=0.0058) anlamlı angiogenezis artışı bulundu.
Sonuçlar: Meme kanserinde tümörün büyümesi ve lenfatik metastaz yeteneği angiogenetik potansiyele bağımlıdır. Metastatik evre ilerledikçe tümör angiogenezis değeri artmaktadır. Standardizasyon sağlanıp rutin olarak belirlenebildiğinde primer tümörün angiogenezis değeri risk göstergesi olabilir.</Özetçe>
<Anahtar>MEME, KANSER, LENF BEZİ, İNVAZYON, METASTAZ, ANGİOGENEZİS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNVAZİF MEME KANSERİNDE SENTİNEL LENF NODU BİOPSİSİNİN DEĞERİ</Başlık>
<Özetçe>Amaç: İnvazif meme kanserli olgularda sentinel lenf nodu(SLN) ile aksiller lenf nodu(ALN) arasındaki metastaz ilişkisi araştırıldı.
Durum değerlendirmesi: Günümüzde tarama yöntemleri ile meme kanseri erken dönemde yakalanabilmektedir. Erken evre meme kanserlerinde negatif aksilla oranı da yüksektir. Aksiller diseksiyonun önemli morbiditesi olabilmektedir. Bu nedenle SLN biopsisi meme kanserinin yayılımını göstermede giderek artan oranda uygulanmaktadır. Amaç, eğer mümkünse daha morbid olan aksiller disseksiyonundan kaçınmaktır.
Yöntem: İnvazif meme kanserli 53 olguda önce SLN biopsisi ve daha sonra gerekli ameliyatı yapıldı. Bu olgular erken evre meme kanserli hastalardı. Serimizde sentinel lenf nodu/nodlarını bulmak için radyoaktif madde (teknesyum) kullandık. Ameliyat sonrası hastaların yaş ortalaması, primer tümör, ALN ve SLN'nin histopatolojik özellikleri incelendi.
Çıkarımlar: Primer tümör çapına göre 37 olgu (%69.8) T1, 14 olgu (%26.4) T2 ve 2 olgu (%3.8) T3 şeklindeydi. SLN %94.33 (53/50) oranında bulundu. Evreye göre yapılan değerlendirmede T1 tümörlerde 9 olguda SLN(+) ve 7'sinde aksilla (+); T2'de 12 olguda SLN (+) ve bunların 3'ünde aksilla (+) ; T3'de ise 2 olguda SLN (+) ve aksilla (+) bulundu. 12 hastada (%22.6)gerek SLN ve gerekse de aksiller diseksiyonda metastaz saptandı. 27 hastada (%50.9) her ikisinde de metastaz yoktu. 
11 hastada ise (%20.7) SLN metastaz (+) ve aksiller metastaz (() bulundu. Sentinel nod bulunamayan 3 hastanın aksillası da negatifti.
Sonuçlar: Günümüzde invazif meme kanserinde SLN yüksek oranda bulunabilen kolay bir yöntemdir.SLN meme kanserinin lenfatik yayılımı ve aksillanın histopatolojik durumunu göstermek açısından oldukça anlamlıdır.Artan deneyimlerle birlikte SLN'de metastaz saptanmayan erken evre meme kanseri olgularında morbiditesi yüksek gereksiz aksiller diseksiyondan kaçınılabilecektir.</Özetçe>
<Anahtar>MEME KANSERİ, SENTİNEL LENF NODU, AKSİLLER LENF NODU, AKSİLLER DİSEKSİYON</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MANYETİK REZONANS KOLANJİOGRAFİNİN BİLİER OBSTRÜKTİF HASTALIKLARIN TANISINDAKİ YERİ</Başlık>
<Özetçe>Amaç: Prospektif olarak yapılan çalışmada, bilier obstrüksiypn ön tanısı alan hastalarda manyetik rezonans kolanjiografinin tanı doğruluğunun değerlendirilmesi ve MRCP sayesinde gereksiz girişimlerin ne ölçüde engellendiği araştırıldı.
Durum değerlendirmesi: Bilier obstrüksiyon düşünülen hastaların değerlendirilmesinde ultrasonografi ve bilgisayarlı tomografi, obstrüksiyon seviyesinin ve etyolojinin saptanmasında zaman zaman yetersiz kalmaktadır. 
Endoskopik retrograd kolanjiopankreatikografi ve perkütan transhepatik kolanjiografi ise çoğu zaman bilier obstrüktiflezyonun tanısını sağlarlar ancak invaziv yöntemlerdir ve etkinlikleri uygulayan kişinin deneyimine ileri derecede bağımlıdır.
Yöntem: Kliniğimize Nisan 1997- Aralık 2000 tarihleri arasında başvuran, klinik ve laboratuvar bulgularına göre bilier obstrüksiyon ön tanısı alan 78 hastaya manyetik rezonans kolanjiografi uygulandı. Tüm hastalarda manyetik rezonans kolanjiografi sonuçları, direk kolanjiografi (ERCP, PTC),cerrahi eksplorasyon veya klinik takip sonuçlarıyla karşılaştırıldı.
Çıkarımlar: Çalışmamızdaki 78 hastadan 53' ünde direkt kolanjiografi veya operasyon bulguları ile, bilier obstrüksiyon saptanırken geri kalan 25 hastada bilier obstrüksiyona neden olabilecek patolojiye rastlanmadı. Manyetik rezonans kolanjiografi 53 bilier obstrüksiyonlu hastadan 50'sinde (sensitivite %94.34) ve bilier obstrüksiyonu olmayan 25 hastanın 23'ünde (spesifite % 92) doğru sonuç verdi.
Sonuçlar: Obstüktif bilier hastalıklarda, obstrüksiyon seviyesinin ve nedeninin doğru olarak belirlenmesinde, Manyetik rezonans kolanjiografinin, direkt kolanjiografi yöntemleriyle elde edilen sonuçlara çok yaklaşabileceği, terapötik kolanjografiden yararlanabilecek hastaların belirlenmesinde yararlı olacağı ve gereksiz invazif girişimleri azaltabileceği düşünüldü.</Özetçe>
<Anahtar>SAFRA YOLLARI OBSTRÜKSİYONU, MANYETİK REZONANS KOLANJİOGRAFİ, ENDOSKOPİK RETROGRAD KOLANJİOPANKREATOGRAFİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>MORBİD OBEZİTE CERRAHİSİNDE AYARLANABİLİR SİLİKON MİDE BANDI UYGULAMALARIMIZIN SONUÇLARI</Başlık>
<Özetçe>Amaç: Bu çalışmada amacımız, kliniğimizde morbid obez hastalara uygulanan ayarlanabilir silikon mide bandı uygulamasının, sonuçlarını değerlendirmektir.
Durum Değerlendirilmesi: Vücut kitle indeksi 35'in üzerinde olan hastalarda tedavi seçenekleri sınırlıdır. 
Bu hastalarda cerrahi tedavi yöntemlerinin etkinliği diğer yöntemlere göre daha belirgindir.
Yöntem: Bu klinik çalışma, İstanbul Üniversitesi İstanbul Tıp Fakültesi Genel Cerrahi ABD'nda Ocak 1997 ile Ocak 1999 tarihleri arasında 25 hastaya Ayarlanabilir Silikon Mide Bandı uygulanmıştır. Hastaların tümü daha önce Endokrinoloji ve Metabolizma ABD'nda tetkik edilmiş ve American Society of Bariatric Surgery kriterlerine göre cerrahi tedaviye aday gösterilmiştir.
Çıkarımlar: Hastaların postoperatif takiplerinde, başarı oranının tespitinde en önemli kriterlerinden biri olan vücut kitle indeksinde anlamlı değişiklikler tespit edilmiştir. Preoperatif dönemde ortalama vücut kitle indeksi 48.2 iken, postoperatif üçüncü ayda 43.6, altıncı ayda 39.4, onikinci ayın sonunda 35.64 olarak bulunmuştur. 
Ayrıca morbid obez hastalardaki ek patolojilerde (DM, hipertansiyon, uyku apne sendromu, obstrüktif akciğer hastalığı) postoperatif dönemde düzelme olduğu görülmüştür. Erken dönemde 5 hastada bulantı-kusma, 5 hastada yara enfeksiyonu, 2 hastada mide fistülü,1 hastada Wernicke ensafalopatisi tespit edilirken, geç dönemde 2 hastada gastrik band migrasyonu, 1 hastada rezervuar enfeksiyonu, 2 hastada insizyonel herni tespit edilmiştir.
Sonuç: Ayarlanabilir silikon mide bandı uygulaması hasta tarafından kolay tolere edilebilen, minimal metabolik komplikasyonlara yol açan, morbid obezite cerrahisinde uygulanabilecek iyi bir seçenek olarak düşünmekteyiz.</Özetçe>
<Anahtar>MORBİD OBEZİTE, AYARLANABİLİR SİLİKON MİDE BANDI, VÜCUT KİTLE İNDEKSİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>KOLOREKTAL KANSER ELEKTİF CERRAHİSİNDE POLİETİLEN GLİKOL VE SODYUM FOSFAT İLE YAPILAN BARSAK HAZIRLIKLARININ KARŞILAŞTIRILMASI</Başlık>
<Özetçe>Amaç: Bu çalışmada, kolorektal kanser tanısı ile elektif cerrahi planlanan hastalarda mekanik barsak temizliği için kullanılan polietilen glikol (PEG) ve sodyum fosfat (SF) elektrolit solüsyonları hasta toleransı, yan etkileri ve etkinliği açısından makroskopik, biyokimyasal ve histopatolojik parametrelerle karşılaştırılması.
Durum Değerlendirilmesi: Elektif kolorektal cerrahide preoperatif mekanik barsak temizliği için değişik yöntemler tarif edilmesine rağmen, görüş birliğine varılmış ideal bir yöntem yoktur.
Yöntem: Mart 1999-Eylül 2000 tarihleri arasında gerçekleştirilen prospektif randomize çift kör klinik çalışmada, 40 hasta iki gruba ayrıldı. Birinci grupta (20 hasta) mekanik kolon temizliği 4.5 L su ile karıştırılarak hazırlanmış PEG (Transipeg 90 poşet) ile, 20 hastalık ikinci grupta 90 ml SF ile gerçekleştirildi. 
Temizliğe bağlı yan etkiler sorularak hasta toleransı belirlendi. Hastaların tamamında mekanik temizlikten önce ve sonra kan örneklen alınarak biyokimyasal değişiklikler araştırıldı. Ameliyat sırasında kolonun gaz, sıvı, partiküllü yumuşak dışkı ve katı dışkı içerip içermediğine bakılarak barsak temizlik derecesi değerlendirildi. 
Kolon mukozasından alınan biyopsiler patolog tarafından değerlendirildi. Postoperatif morbidite ve mortaliteler kaydedildi. İstatiksel değerlendirmeler Student's t testi, ve Mann-Whitney U testi kullanılarak, SPSS 10.0 bilgisayar istatistik programında yapıldı.
Çıkarımlar: Her iki gruptan elde edilen temizlik öncesi ve sonrası kan gazı ve kan biyokimyası parametrelerinden pH, PaO2, PaCO2, oksijen satürasyonu. Na, K, Cl, Ca, ALT, AST, BUN, açlık kan şekeri, kreatinin, hematokrit, HCO3 değerleri açısından gruplar arasında anlamlı farklılık bulunmamıştır (-.05). 
Temizlik sonrasında elde edilen kript boyu ölçümleri ile goblet hücresi sayısı açısından iki grup arasında anlamlı farklılık yok iken, mitotik aktivitenin bir belirleyicisi olan PCNA skorlarında PEG grubu lehine anlamlı bir farklılık saptanmıştır (-.01). 
Her iki gruptaki preperatların histopatolojik yönden incelenmesinde ise gruplar arasında morfolojik yönden kayda değer bir farklılık tespit edilmedi. İyi bir kolon temizliği PEG ile % 95 oranında, SF ile % 90 oranında sağlanmış, ancak gruplar arası fark anlamlı bulunmamıştır (-.05). 
Uygulanan kolon temizlik metoduna hastaların gösterdiği tolerans yönünden PEG grubunda 6 hastanın (%30) temizliğe tam uyum sağladığını, 9 hastanın (%45) ise şikayetleri olduğunu ama işlemi tolere edebildiklerini, 5 hastanın (%25) ise işleme zorlukla tolerans gösterdikleri görülmüştür. 
SF grubunda ise hiçbir hasta işleme zorlukla katlandığını ifade etmezken, 3 (%15) hastanın şikayetleri olsa da tolere ettikleri, 17 hastanın (%85) ise işlemi hiç zorlanmadan tolere ettiği belirlenmiştir. Gruplar arasında ise istatistiki anlamda ileri düzeyde anlamlı farklılık saptanmıştır (-.001). 
Gruplar arasında morbidite açısından anlamlı farklılık görülmemiş, ayrıca her iki grupta da mortalite gözlenmemiştir.
Sonuç: PEG ile temizlikte daha fazla miktarda solüsyon içme gerekliliği nedeniyle mekanik kolon temizliğinde etkinlik ve yan etki açısından PEG'den farklılığı olmayan SF'in öncelikli olarak tercih edilmesi gerektiğini düşünüyoruz.</Özetçe>
<Anahtar>BARSAK HAZIRLIĞI, KOLOREKTAL KANSER, POLİETİLEN GLİKOL, SODYUM FOSFAT</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İYOT EKSİKLİĞİNE BAĞLI ENDEMİK GUATR BÖLGESİNDE TİROİD CERRAHİSİ </Başlık>
<Özetçe>Amaç: Endemik iyot eksikliği bölgesinde yer alan merkezimizde uygulanan endemik guatr cerrahisindeki bulguları değerlendirmek.
Durum değerlendirmesi: Endemik bölgede gelişen guatr patogenezi, tiroid fonksiyonel durumu,olguların demografik özellikleri farklılık gösterebilmektedir. 
İyot eksikliği bölgesindeki tiroid cerrahisi bulguları epidemiyolojik araştırmalara ek katkı sağlayabilir.
Yöntem: Cerrahi tedavi uygulanan ardışık 149 endemik guatr olgusunda demografi, tiroid fonksiyonu, cerrahi endikasyonlar, ameliyat ve patolojik inceleme bulguları araştırıldı. 
Tirotoksikoz olgularındaki bulgular, nontoksik guatr olguları ile karşılaştırıldı.
Çıkarımlar: Endemik guatr tedavisi için ameliyat edilen olgularda kadın/erkek oranı 6/1, ortalama yaş 46.5'tir. 80 (%53.7) olguda tirotoksikoz bulguları vardır. Hipertiroidi olgularının ortalama yaşı 50'dir ve ötiroid olgulardan anlamlı yüksektir (p=0.0005). 
Olguların yarıdan fazlasını 41-60 yaş gurubu oluşturdu. Nontoksik olguların %77'si 50 yaş altında iken, tirotoksikoz olgularının %54'ü 50 yaş üzerindedir (p=0.0001). 
Hipertiroid ve ötiroid olguların sırasıyla %92.5 ve %88.4'ünde ameliyat endikasyonu multinodüler guatrdır. Cerrahi tedavi olarak patolojinin yaygınlığına göre unilateral total lobektomiden, bilateral total tirodektomiye kadar tiroid rezeksiyonu uygulandı. Operatif mortalite olmadı.
Sonuçlar: İyot eksikliği görülen endemik bölgede guatr prevalansı ve nodüler guatr insidansı orta yaşlarda artmaktadır. 
Tiroidde nodül oluşumu ana ameliyat endikasyonunu oluştururken, çoğul ve tekil nodüllerin önemli bir bölümünün ileri yaşlarda otonomi kazanması endemik bölgede tiroid cerrahisi uygulanan orta ve ileri yaş olgularında yüksek tirotoksikoz insidansını yaratmaktadır.</Özetçe>
<Anahtar>İYOT EKSİKLİĞİ, MULTİNODÜLER GUATR, HİPERTİROİDİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>ENDEMİK BENİGN NODÜLER GUATR HASTALARINDA TİROKSİN SUPRESYON TEDAVİSİNİN ETKİNLİĞİ: TİROKSİN RUTİN OLARAK KULLANILMALI MI?</Başlık>
<Özetçe>Amaç: Endemik benign ötiroid nodüler guatr olgularında tiroksin supresyon tedavisinin etkinliğinin araştırılmasıdır.
Durum değerlendirmesi: Benign nodüler guatr olgularında tiroksin supresyon tedavisi rutin olarak uygulanmaktadır. Ancak etkinliği tartışmalıdır. Özellikle endemik guatrda sporadik guatr olgularına kıyasla daha az etkili olduğu bildirilmektedir.
Yöntem: Bu çalışmada, günde 100 microgr tiroksin verilen soliter nodüllü 18 (grup I) ve multinodüler guatrlı 101 (grup II) hasta retrospektif olarak değerlendirildi. 
Değerlendirmede ST3, ST4, TSH değerleri ve USG ölçümlerine göre nodül hacimleri kriter olarak alındı. Tüm olgularda iğne aspirayon biyopsisi yapılmıştı. İlk değerlendirme ile son değerlendirme karşılaştırıldı.
Çıkarımlar: Ortalama takip süresi 12.83 ± 6.16 ay idi. Tiroksin supresyon tedavisi her iki grupta ST3, ST4 değerlerini anlamlı ölçüde değiştirmedi. 
TSH grup I'de anlamlı düzeyde düşmezken, grup II'de anlamlı düzeyde düşmüştü. 
Son değerlendirmede nodül volümü grup I (1.53 ± 2.29 'dan 1.84 ± 2.82 ml'ye arttı) ve grup II'de (3.39 ± 5.23'ten 3.06 ± 4.64 ml'ye düştü) istatistiksel olarak anlamlı bir fark göstermedi (p > 0.05). 
Grup I ve II sırasıyla beş (%27.7) ve 17 (%16.8) hastada tedavi etkili olurken grup I'de 11 (%61) ve grup II'de 69 (%68.3) hastada etkisiz oldu.
Sonuç: Tiroksin supresyon tedavisinin benign nodüler guatrlı hastalarda başarı oranı düşük bulundu. Endemik nodüler guatr olgularında rutin kullanımı yeniden gözden geçirilmelidir.</Özetçe>
<Anahtar>ENDEMİK GUATR, NODÜLER TİROİD, NODÜL VOLÜMÜ, TİROKSİN SUPRESYON TEDAVİSİ</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Harici Tıp</Etiket>
<Başlık>İNVAZİF MEME KANSERİNDE TÜMÖRÜN PROLİFERATİF AKTİVİTE VE MİKRODAMAR YOĞUNLUĞUNUN STANDART PROGNOSTİK GÖSTERGELER İLE UYUMU</Başlık>
<Özetçe>Amaç: İnvazif meme kanserli olgularda tümör proliferatif aktivitesi ve mikrodamar yoğunluğu seviyelerinin standart prognostik göstergelerle uyumunu araştırmak.
Durum değerlendirilmesi: Standart göstergelere göre düşük riskli değerlendirilen olgularda bile önemli oranda rekürens ve yayılım görülmesi klinik gidiş ve prognozda etkili diğer unsurlara dikkati çekmektedir. Bu nedenle standart göstergelere ek olarak tümör proliferatif aktivitesi ve metastaz yeteneğinin saptanması üzerinde durulmaktadır.
Yöntem: Cerrahi tedavi uygulanan invazif meme kanserli evre 1 ve evre IIA 17 olguda yaş,tümör boyutu ve histolojik grade'i, aksilla nod durumu gibi standart prognostik göstergeler belirlendi. Bu tümörlerin proliferatif aktivitesi (DNA içeriği ve S faz fraksiyonu) "flow cytometry" yöntemiyle saptandı. 
Metastaz yeteneği göstergesi olarak mikrodamar yoğunluğu (angiogenesis) seviyesi bulundu.
Çıkarımlar: 12olguda (%71) T2 tümör, 12olguda (%71) grade 2 ve 3 tümörler, 9 olguda (%53) metastatik (nod pozitif) aksilla bulundu. Büyük (T2) tümörlerde angiogenesis seviyeleri anlamlı (-.05) yüksekti. Aksilla pozitif olgularda anlamlı S faz fraksiyonu (-.05) ve angiogenesis (-.05) artışı saptandı. Anaploid tümörlerde belirgin S faz artışı (p=0.04) bulundu. Aksilla tutulumu olmayan (nod negatif) olguların %25'inde yüksek S faz,%38' inde anaploidi, %38' inde yüksek angiogenesis seviyeleri gözlendi.
Sonuçlar: Aksilla tutulumu olmayan olgularda önemli oranda yüksek proliferatif aktivite ve metastaz yeteneği gösteren tümörler bulunabilmektedir. Standart prognoz göstergelerine göre düşük riskli değerlendirilen olgularda, prognozu ve adjuvan tedavi planını belirlemede tümör DNA içeriği ve S faz fraksiyonunun, ayrıca mikrodamar yoğunluğu (angiogenesis) seviyesinin saptanmasının yararlı olabileceği düşünülmektedir.</Özetçe>
<Anahtar>MEME KANSERİ, AKSİLLA, FLOW CYTOMETRY, DNA İÇERİĞİ, S FAZ, ANGİOGENESİS</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>




<makale>
<Etiket>Harici Tıp</Etiket>
<Başlık>PİLONİDAL SİNÜS CERRAHİSİNDE PRİMER PARSİYEL KAPAMA KONUSUNDA KLİNİK TECRÜBEMİZ VE LİTERATÜR İLE KARŞILAŞTIRMA</Başlık>
<Özetçe>Amaç: Pilonidal sinüs tedavisinde Primer Parsiyel Kapama'nın diğer yöntemlere üstünlüklerini göstermek ve bu konudaki 90 vakalık klinik tecrübemizi literatür ile kıyaslamak.
Durum Değerlendirme: Pilonidal sinüs etiyolojisi hakkındaki tartışmaların halen devam etmesi ve tedavisinde değişik metodların uygulanıyor olması, henüz bu konuya çözüm getirilemediği şeklinde yorumlanabilir.
Yöntem: Dr.Lütfi Kırdar Kartal Eğitim ve Araştırma Hastanesinde 1.1.1997-1.1.2000 yılları arasında pilonidal sinüs nedeni ile opere edilen ve primer parsiyel kapama uygulanan 90 olguluk retrospektif bir çalışmadır. 
Çalışma demografik özellikler, operasyon, hospitalizasyon, yara iyileşmesi, iş güç kaybı süreleri, yatış maliyetleri, komplikasyonlar ve nüks oranları değerlendirilerek yapılmıştır.
Çıkarımlar.: .İdeal bir tedavi yönteminde; düşük nüks oranı, güvenilir iyileşme, hastanede kalış süresinin kısa olması, hastaya verilen rahatsızlığın azaltılması, işten ayrı kalış süresinin kısaltılması gibi parametrelerin sağlanmasını içermelidir.
Sonuçlar: Pilonidal sinüs tedavisinde primer parsiyel kapama yöntemi; kısa operasyon süresi, erken ve 
güvenilir yara iyileşmesi, iş ve güç kaybının kısa olması, düşük maliyet, minimal komplikasyonlar, nüks oranının düşüklüğü sebebiyle tercih edilmesi gereken bir yöntem olduğunu düşünmekteyiz.</Özetçe>
<Anahtar>PİLONİDAL SİNÜS, PRİMER PARSİYEL KAPAMA</Anahtar>
<Kaynak>Ulusal Cerrahi Dergisi</Kaynak>
<TürkçeKarakter>Sorunsuz</TürkçeKarakter>
</makale>
</data>