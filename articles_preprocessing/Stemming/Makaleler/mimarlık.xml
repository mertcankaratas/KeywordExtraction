<?xml version="1.0" encoding="UTF-8"?>
<data>
<makale>
<Etiket>Mimarlık</Etiket>
<Başlık>Tasarım ve Kenarda Kalan Düşünceler</Başlık>
<Özetçe>MSÜ’nin geçirdiği son mekânsal değişiklikler, Kurum’un inşai ve sosyal tarihine ait anıların, düşüncelerin tekrar gündeme gelmesine sebep olmuştur. Bugün MSÜ’nin merkez binaları olarak kullanılan Cemile ve Zekiye Sultan Sarayları’ndan (1860) Kabataş İskelesi yönündeki Cemile Sultan Sarayı 1926’da Akademi’ye verilmiş ve 1948’deki yangına kadar orijinal haliyle kullanılmıştır. Zekiye Sultan Sarayı ise, 1970 yılında Akademi’ye verilmiştir. Cemile Sultan Sarayı, 1948’deki yangından sonra Sn. Sedad Hakkı Eldem ve Sn. Mehmet Ali Handan Hocalar tarafından hazırlanan proje doğrultusunda yeniden inşa edilmiştir. Zekiye Sultan Sarayı da 1970’lerde yine aynı ekip tarafından restore edilmiştir. Bu renovasyonlardan sonra her iki bina da eski hallerine göre daha renksiz ve çıplak olmalarına rağmen yapı boyunca derinliği algılamaya olanak veren boşluklar, ferah, aydınlık, nefes ve ışık alan iç mekânlar oluşturuyorlardı. Her iki bina da mimarî özelliklerini, yapıdaki mekân yetersizliği sebebiyle, bina içindeki boşlukların, avluların kapatılarak, yapının karakterinde zedeleyici düzenlemeler yapılana kadar korudular. Üniversitemiz’e yeni binalar verilmesi ve her yıl Üniversite’ye katılan öğrenci sayısının makul bir ölçüde tutulması, varolan mekân yetersizliği probleminin çözümünde bir ilerleme sağlayacaktır.</Özetçe>
<Anahtar>Devlet Güzel Sanatlar Akademisi; Mimar Sinan Üniversitesi; Eğitim Yapıları</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Carlo Scarpa, Merdiven ve İlk Basamak</Başlık>
<Özetçe>Mimarlık mikro ölçekten makro ölçeğe kadar her türlü ayrıntıyı planlama, düzenleme ve detaylandırma sanatıdır. Tüm bilgi birikimini, mantık ve yaratıcılık süzgecinden geçirip bir potaya dökme, yoğurma, yaratma işidir. Doğru yerde ve doğru malzeme ile en uygun çözümü bulmada duyarlı ve sorumlu davranmaktır. Ünlü İtalyan mimar CARLO SCARPA’nın binalarını dolaşırken, bu duyarlılığı, sorumlu yaklaşımı ve mimari sonuca ulaşmada ayrıntıların önemini izlersiniz. Kapılar, pencereler, merdivenler her birinde bütünün parçası olma özelliği vardır. Merdivenlerinin çok özel; yerine, yöresine ve amacına uygun olarak ele alındığını ve detaylandırıldığını gözlemlersiniz. “Usta” için merdivenler aynı zamanda birer “plastik” elemandır. Scarpa’nın bir diğer özelliği de “özelleştirilmiş ilk basamak”lardaki duyarlı yaklaşımıdır. Her merdivenin karakterine uygun, onun genel plastiğini güçlendirici bu “ilk basamak”lar “uyarıcı, toplayıcı ve yönlendirici” özelliktedir.</Özetçe>
<Anahtar>Carlo Scarpa; Merdiven</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye’de Gerçekleştirilen Çok Katlı Toplu Konutlarda Mekân Standartlarının İncelenmesi</Başlık>
<Özetçe>Ülkemizde konut açığını kapatmak amacıyla, çeşitli toplu konutlar üretilmektedir. Bunların çoğu, taşıyıcı perde duvarlı sistemde tasarlanmakta ve bu strüktürel sistem, konut tasarımlarını doğrudan etkilemektedir. Günümüzdeki toplu konutlarda, çekirdek ailenin gereksinmeleri temel alınmaktadır. Kentsel yapılaşmaya gidilen örneklerde, çekirdek aile için, minimum yapı alanında, maksimum kullanım alanının sağlanmasına yönelik tasarımlar görülmektedir. Oysa, bir Türk Ailesi, ekonomik olanakları kısıtlı olsa bile, geleneksel ailenin etkisiyle, 80-90 m2.’lik konutları tercih edilmektedir. Dolayısıyla, günümüzde toplu konutlar, belirli standartların üzerinde yapılmaktadır. Bu çalışmada, ülkemizde gerçekleştirilen Ataşehir Toplu Konutları’ndan 10 kat ve üzerindeki bloklar örnek alınmıştır. Burada bulunan 2461 konut birimindeki mekânlar, bunların birbiriyle ilişkisi ve eylemler tespit edilmiştir. Eldeki bulgulara göre, mekânsal ilişkilerin oluşturduğu konut alan tipleri ortaya konmuş ve mekân büyükleri “Konut Mekân Standartları” ile karşılaştırılmıştır. Çalışmanın sonunda elde edilen bulgulardan, tasarımlarda çoğunlukla görülen alan tipi ve ıslak hacimlerdeki ilişki tespit edilerek, mekân büyüklükleri Konut Mekân Standartları ile karşılaştırılmıştır. Ayrıca her mekânda en çok yeralan eylem belirlenmiştir. Sonuçta; mekân büyüklüklerinin ihtiyaca ne denli cevap verdiği ortaya konmaktadır.</Özetçe>
<Anahtar>Ataşehir; Toplu Konut; Mekân Standartları; Eylem.</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>“High Tech” Mimari</Başlık>
<Özetçe>Yapı ve yapım alanındaki teknolojik gelişmeler, yeni yapı sistemleri, yeni yapım teknikleri ve yeni malzeme olanaklarını da beraberinde getirmektedir. Bu çalışmanın amacı High Tech kavramını açıklamak ve High Tech uygulamaların ortak ve temel özelliklerini saptamaktır. High Tech, 1970’li yıllarda İngiltere’de doğmuş ve gelişmiştir. Özellikle İngiliz mimarlardan Richard Rogers, Michael Hopkins, Norman Foster, Nicholas Grimshaw ve Ian Ritchie bu akımın öncüleridir. Uyguladıkları mimari, makine estetiği kavramını ortaya koymak, cam ve çelik gibi endüstri devriminin malzemelerine ağırlık vermektir. Günümüzde bu yapıların yapımının yaygınlaşmasının başlıca nedenleri, taşıyıcı strüktürün, tesisat sistemlerinin değişen teknoloji karşısında kendini yenilemesi, prestij yapılarının anıtsal bir özellik kazanmasıdır. Bu bağlamda, günümüzde giderek artan uygulamalarıyla karşılaştığımız High Tech yapılar kullanıcılara üstün konfor koşulları sağlamakta ve kendini de günün koşullarına kolayca adapte edebilmektedir. Bu çalışmada çağımızın ve giderek geleceğin yaygın yapıları olacak High Tech yapılar incelenmiş, özellikleri ve yapım sistemleri araştırılmıştır.</Özetçe>
<Anahtar>Estetik; High Tech Teknoloji; Tesisat Sistemi; Strüktürel Sistem</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çağdaş Binalarda Güvenlik-Kontrol Sistemleri ve Otomasyon</Başlık>
<Özetçe>Gelişen teknolojinin bir sonucu olarak, çağdaş binaların güvenlik kontrol sistemleri ve bina otomasyon uygulamalarında da büyük yenilikler gözlenmektedir. Kontrol sistemlerinin başında kartlı ve şifreli giriş sistemleri gelmekte; bu uygulama büyük hacimli çağdaş binaların hemen hepsinde kullanılmaktadır. Bina giriş-çıkışları kadar, otoparklara giriş-çıkışlar da önem kazanmakta; güvenlik sisteminin otoparkta delinmemesi için özel önlemler gerekmektedir. Farklı tehlikelere karşı, farklı düşünülmüş detektörlü ikaz sistemleri, anabilgisayarlara bağlı olarak çalışmakta ve tehlike anında sistemi devreye sokmaktadır. Günümüz büyük hacimli binalarında arzu edilen tüm konfor koşullarının sağlanması ve ilkyardım sistemlerinin devrede tutulması “Bina Otomasyon Sistemi”(Building Automation Systems-BAS) adı verilen sistemler yardımı ile, tamamen bilgisayarlara bağlı olarak gerçekleştirilmekte; tüm denetim, enerji tasarrufu ve güvenlik kontrolu, bu sistemler yardımı ile sağlanmaktadır. Bina otomasyon sistemlerinin uygulandığı binalarda, sistemi ayakta tutmak için eğitimli eleman gerekmekte; binada yaşayanların sisteme karşı eğitilmeleri de önem kazanmaktadır.</Özetçe>
<Anahtar>Kontrol; Güvenlik; Otomasyon</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Pasif ve Aktif Kontrol Sistemleri</Başlık>
<Özetçe>Yapıların deprem etkilerini en az hasarla atlatması ve depremden sonra da ayakta kalmasını sağlamak amacıyla bazı yapı koruma sistemleri geliştirilmiş, ve bunların bazıları da uygulamaya konmuştur. Burada incelenecek yapı koruma sistemleri üç gruba ayrılmıştır: •Taban Koruma Sistemleri •Yapı İçine Yerleştirilen Pasif Enerji Sönümleyen Sistemler •Aktif Kontrol Sistemleri Yapıdaki kayma kuvvetlerini karşılamak amacıyla çeşitli pasif kontrol metodları ve araçları geliştirilmiştir. Pasif kontrol araçlarının özelliği o bölgede meydana gelmesi muhtemel en büyük deprem şiddeti gözönüne alınarak tasarlanmaktadır. Öte yandan, aktif kontrol sistemleri yapıya uygulayacakları kontrol kuvvetini deprem etkisine göre, depremin meydana geldiği anda düzenlerler. Bu yazı kapsamında pasif ve aktif kontrol sistemleri genel olarak tanıtılacak ve sonuç bölümünde de avantajlı ve dezavantajlı yanları tartışılacaktır.</Özetçe>
<Anahtar>Deprem; Pasif Kontrol; Aktif Kontrol</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sinemasal Gerçeklik Açısından Kente Göçerlik</Başlık>
<Özetçe>Türkiye’de köyden kente göç olgusunun yol açtığı sosyo-kültürel dönüşümlere sosyal bilimciler 1970’lere kadar çoğunlukla köy/kent, geleneksel/modern, göçmen/yerleşik gibi iki kutuplu karşıt kavramlar içinden ve bu karşıtlıklara bir çözüm bulmak amacıyla yaklaştılar. Bu açıdan ele alınış biçimiyle gecekondulaşma, kentleşme sürecinin bir aşamasıydı ve geçiciydi. 1965-85 yılları arasında İstanbul’a yılda ortalama 300-550 bin kişi göç etti. Halen 15 milyon olduğu tahmin edilen İstanbul nüfusunun % 65’i “gecekondu mahallesi” olarak adlandırılan kentsel mekânlarda yaşıyor. 1980’lerde İstanbul 3030 sayılı yasayla "metropolleştirildi" ve kent merkezinin boşaltı lıp bir hizmetler ve tüketim mekânı olarak küresel sermayeye açılması gündeme geldi. Eski yerleşikler kentin ticari merkezinde sıkışıp kalmış konut alanlarındaki apartmanlarını bırakıp kentin daha da dışına taşındılar. “Esas kentsoylu” nun bu gecikmiş "banliyöleşme" harekatına, devlet teşvikli konut yapımı, yeni yolların açılması ve otomobil sahibi olmanın kitleselleşmesi ile birlikte orta sınıf İstanbullu katıldı. Ardından, gecekondulunun çoğunluğu da kentin "daha da dışına" göçtü. Kentin marjinal kesiminin geri kalanı ise, boşaltılan, yıkılan ve yeni sahiplerini bekleyen Tarlabaşı gibi “şehir-içi kenar mahalle”lere taşındı. Göç ve göçerlik anlatıları üzerine sürdürülen bir çalışmanın bölümü olan bu makalede, iki Türk filmi örneğinde İstanbul’a göç sürecinin sinematografik anlatımı sosyo-kültürel açıdan yorumlanmaya çalışılmıştır.</Özetçe>
<Anahtar>Film Sosyolojisi; Popüler Kültür; Kente Göç; Kentsel Araştırmalar; Türk Sineması</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye'de Katılımcı Korumaya Bir Örnek: Birgi Yazokulu Modeli</Başlık>
<Özetçe>Kültürel ve doğal varlıklarımızın yaşanarak, yaşatılarak ve geliştirilerek korunabilmesinde yaşanan sorunların başında "katılım" gelmektedir. Katılımın sağlanması ile koruma bilincinin oluşturulması mümkündür. 1998 Bahar'ında Birgi'de gerçekleştirilen atölye çalışması ardından 1998 ve 1999 yaz dönemlerinde düzenlenen Yaz Okulu, Yerel Yönetimin (Birgi Belediyesi), Üniveriste'nin (MSÜ), Sivil Toplum Kuruluşu'nun (ÇEKÜL) üçlü organizasyonu ile gerçekleşmiştir. Birgi yüzyılların birikimi ile sahip olduğu kimliğini, rant baskısı altında kalmadığı için büyük ölçüde korumuştur. Yerel yönetim Birgi'nin kaybettiği nüfuısun tekrar kazandırılmasının, ekonomik canlılığa kavuşturulmasının, ancak uzmanlar tarafından hazırlanacak bir koruma planı ile gerçekleşebileceğinin bilinci ile hareket etmiş, üniversiteden talepte bulunmuştur. Bu nedenle Birgi "katılımcı koruma modeli" için seçilmiştir. Yaz okulunda elde edilen sonuçlar değerlendirilerek, çevre yerleşmeler de katılarak "Küçükmenderes Havzası Koruma-Yaşatma-Geliştirme Projesi"ne dönüştürülecektir. Başlatılan bu üçlü organizasyonun yetki ve sorumluluk paylaşımında, ülke genelinde üniversiteler, koruma bilincine sahip yönetimler ve sivil toplum kuruluşları da görev alabilirler. Böylece çağımıza ve geleceğe esin kaynağı doğal ve kültürel değerlerimizin korunarak, yaşatılarak, yenileri eklenerek gelecek kuşaklara iletilmesi sağlanır.
</Özetçe>
<Anahtar>Birgi; Katılımcı Koruma; Yaz Okulu</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Gerçek(lik) ve temsil(iyet) üzerine mimarlığın şaşkınlığı...!</Başlık>
<Özetçe>Tarihin içeri alınması, tarihten alınan biçimler ve simgeler repertuarı ile geçmişe öykünme tanıdık olduğumuz bir mimarî yaklaşımı sergiler. Bu çalışma ilgi çekilmek adına yapılan tüketim toplumunun değerleri ile uzlaşmayı kayıtsız şartsız kabullenmiş bir post-modern anlayışın mimarlığı hangi noktaya götürdüğünü Amerika'da, Avrupa'da veya Uzak Doğu'da değil Anadolu'nun bağrında yapılan bir örnekle irdelemeyi amaçlamaktadır. Ele alınan fizikî çevrede her şey olur sloganı ile tam bir serbestliğe ve eklektisizme varan mimarî tarz kolaj ve kitsche dönüşmüştür. Bu fizikî çevrenin farkı ve önemi eklektik bir anlayışı doğal olanı taklit etmesiyle ortaya koymasındadır. Doğal olanın taklit edilmesi ile yere ait olanın içi boşaltılmış ve kamusal mekân yalnızca nesneleri barındıran konuma indirgenmiştir. İlgi çekilmek adına yapılan bu düzenleme gündelik yaşantının bir parçası haline gelince bir çeşit duyarsızlığa dönüşmüş ve bu duyarsızlık, tüketim adına meşru kılınmıştır. Doğanın taklidi duyarsızlığın yanısıra hafızasızlığı beraberinde getirmektedir ve dolayısıyla bu ikisi yabancılaşmaya neden olmaktadır. Doğanın temsili yüzeysel ve zahmetsiz tüketilir olması bakımından iyi bir malzemedir. Ancak, mekânı tüketim nesnesi olarak farklılıkların ambalajlandığı ve sunulduğu bir konuma getirmekle kaybeden tek taraf mimarlıktır.
</Özetçe>
<Anahtar>Post-Modernizm, Simülasyon, Taklit Çevreler</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Şehirlerin alternatif alışveriş mekânları: İstanbul'da haftalık pazarlar</Başlık>
<Özetçe>Bu yazı, zaman-mekân bağlamına ağırlık vererek, İstanbul'da periyodik pazarların alıcı-satıcı-satılan mal ilişkileri açısından başlıca özelliklerini ve mekânsal dağılışlarını incelemektedir. Seyyar satıcıdan mega alışveriş mekânlarına kadar her tür alışveriş kolaylığının bulunduğu İstanbul'da, pazarlar, yapılaşmış ya da yerleşik denilen alışveriş kolaylıklarına da bir alternatif oluşturmaktadırlar. En düşükten en yüksek gelir düzeyine kadar tüm toplumsal gruplara hitap etmeleri, alıcılara seçenekler sunmaları, ucuzlukları ve kolay erişilebilir olmaları yüzünden de yarattıkları şehirsel sorunlara rağmen, asla önemlerini kaybetmeyecek gibi görünmektedirler.</Özetçe>
<Anahtar>Periyodik Pazarlar, Haftalık Semt Pazarları, İstanbul.</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tünel kalıp teknolojisinin tasarıma getirdiği olanak ve kısıtlamalar</Başlık>
<Özetçe>Türkiye'de son yirmi yılda çok sık kullanılan tünel kalıp teknolojisinin, olanak ve kısıtlamalarının daha iyi projeler tasarlamak ve üretebilmek amacıyla çok iyi bilinmesi gerekmektedir. Bu nedenle, çalışmada önce kalıp teknolojisi tanıtılmıştır. Tünel kalıp elemanını oluşturan öğeler, kalıp boyutları anlatılmış, bir araya gelerek mekânın kalıbını oluşturma şekilleri açıklanmıştır. Daha sonra, gerçek uygulamalardan alınan örneklerle ve çeşitli çizimlerle bu teknolojinin tasarıma getirdiği olanak ve kısıtlamalar ortaya konulmaya çalışılmıştır. Mekân boyutlarını kısıtlayan standart kalıp boyutları ve şekilleri, kalıbın sökülüp-takılmasından. yerine taşınmasından kaynaklanan kısıtlamalar vb... örneklerle onaya konulduktan sonra elde edilen sonuçlar bir tablo ile ifade edilmiştir.</Özetçe>
<Anahtar>Tam Tünel Kalıplar, Yarım Tünel Kalıplar, Tünel Kalıpların Olanak ve Kısıtlamaları</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sanat ve Mimarlıkta İlerlemeden Sözedebilir miyiz?</Başlık>
<Özetçe>Mimarlıkta bilimde olduğu gibi bir "gelişme"den bahsedebilir miyiz? Bilginin anması ya da bilişsel ve mantıksal gelişmenin mimarlığın sanatsal değeri arasında bir paralellik kurulabilir mi? Geleneksel mimarî bir yapıt son dönem teknolojik yapılardan sanatsal anlamda daha az mı değerlidir? Mimarlığın bilgibilimsel (epistemolojik) niteliği onun değişen anlayışlarla yeniden ve yeniden yorumlanabilmesini ve farklı düzeyde anlayışlarla kavranmasına yardım eder. Yalnız, mimarlıktaki bu sürekli değişimi bilimsel nitelikteki gelişmelerle aynılaştıranlayız, Gablik gibi bazı sanat eleştirmenlerinin pragmatik yaklaşımlarının (mantıksal algılama ile sanatsal değer arasında doğru orantılı bir ilişki olduğunu düşünmek) aksine Vico bir eserdeki sanatsal değerin sanatçının öncelikle "şiirsel bilge" liginin ürünü olduğunu ve bu alandaki değişimlerin "sanat ağacı" metaforunda belirttiği gibi bir "gelişim" olarak değil daha çok bir "dönüşüm" (transformasyon) olarak algılanması gerekliliğini savunur.</Özetçe>
<Anahtar>Gelişme; Şiirsel Bilgelik; Dönüşüm</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Parsel morfolojisi ve apartman tipolojileri üzerine bir çalışma: Galata örneği</Başlık>
<Özetçe>19. Yüzyıl'ın ikinci yarısı Tanzimat reformlarının kent ölçeğinde ürünlerini aldığı bir dönemdir. Batılı anlamda yapılanan ilk belediye uygulaması olan 6. Daire Belediyesi bu dönemin önemli bir örneğini oluşturur. Beyoğlu Bölgesi'nde (Galata Tophane Pera ve Şişhane) çalışmalarına başlayan bu kurum. 1857'de kurulduğunda. Galata, surlarla çevrili, dar sokakları ve sıkışık mimarî dokusuyla, dönemin gittikçe gelişen ticaret işlevini sürdürmekte zorlanıyordu. Galata'nın dış sur duvarlarının çevrelediği alan, çeşitli etnik grupların konut bölgelerini, kıyı kesiminde ise Karaköy Limanı ile Perşembe Pazarı'nda, büyük bir olasılıkla Ceneviz Dönemi ızgara sistem sokak yapısıyla, ticaret alanlarını kapsıyordu. Osmanlı İmparatorluğumun en önemli dış ticaret liman­larından biri olan Karaköy Limanı ve hızla gelişen ticaret aktivitesi. kentin bu bölgesinde köklü bir yeniden yapılanma süreci gerektiriyordu. Bu dönemde ticaretin gelişiyor olması daha geniş yollar ve binalar (ticaret han­ları) gerektirdiğinden, alan olarak da genişleyen Galata'nın ticari bölgesi, konut bölgesini de doğal olarak uzaklaştırıyordu. Sonuçla, konut bölgesi daha kuzeye kayarak Kule Çevresi, yeni planlanan Tünel Meydanı ve Taksim'e doğru gelişecek ve Osmanlı konul mimarisi yeni bir konut tipinin ilk örneklerini bu bölgelerde verecektir.</Özetçe>
<Anahtar>19. Yüzyıl, Galata, 6. Daire (Beyoğlu) Belediyesi, Parsel Morfolojisi, Apartman.</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kentsel Sit Alanları'nda yapılan uygulamalar: Bursa Reyhan Bölgesi üzerinde bir inceleme</Başlık>
<Özetçe>Bu çalışmada. Kentsel Sit Alanları'nda. koruma kararları doğrultusunda veya bunların dışında yapılan, diğer bir deyişle, yasal olan veya olmayan uygulamalar Bursa Reyhan Bölgesi örneği üzerinde değerlendirilecek, bu bölgeyi, giderek de tüm kentsel sit alanlarını tehdit eden ve sıklıkla karşılaşılan çeşitli sorunlar ortaya konarak çözüm önerileri geliştirilecektir. Çalışmaya konu olan bölge, Bursa'nın tarihî kent merkezinde yer alan, geleneksel ticaret merkezine çok yakın, hatta bir ölçüde onun uzantısı olduğu halde konut kullanımının da yaygın olduğu bir alandır. 1989 yılında Orta Doğu Teknik Üniversitesi tarafından hazırlanan Bursa Merkez (Reyhan- Hanlar Bölgesi- Kayhan ) koruma geliştirme projesinde Reyhan Mahallesi için amaç. bu mahalleyi çevre standartları yüksek, tarihî değerleri korunmuş, yapılaşması sağlıklı ve gerekli altyapı donatısı sağlanmış bir konut mahallesine dönüştürmek olarak belirlenmiştir. Bölgedeki uygulamalar, tescilli binalara yapılan müdahaleler, tescilli yapılara bitişik parsellerde inşa edilen yeni yapılar ve tescilli yapılardan bağımsız parsellerde inşa edilen yeni yapılar olarak üç kategoride toplanabilir.</Özetçe>
<Anahtar>Kentsel Sit Alanı, Geleneksel Yapılar, Tarihî Değerlerin Korunması, Rövitalizasyon, Koruma Kurulları</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kültürümüzle birlikte kaybolan plân tiplerimiz: Sütlüce Hasırîzâde Tekkesi, İstanbul</Başlık>
<Özetçe>u makale İslam Mimarîsi'nin özgün ve az rastlanır örneklerinden biri olan Hasırîzâde Tekkesi üzerinde yoğunlaşmaktadır. Tekke kompleksi, tekke yapısı (halkın kullanımına açık, dervişlerin eğitimini sürdürdüğü zikir ve ibadet yeri), meşruta (Tekke misafir­lerinin ağırlandığı ve Şeyh'in ailesi ile birlikte ikamet ettiği ünite), aşhane (tekke sakinlerine ve misafirlere yemek pişirilen mutfak), harap bir ahır, su deposu, sarnıç, kuyular, su havuzu, abdest çeşmesi ve mezarlık gibi elemanlarla bir külliye niteliğindedir. Bu çalışma, söz konusu Tekke yapısının İstanbul'daki benzerleri arasında karşılaştırmalı olarak analiz ve değerlendirmesinden ibarettir. Araştırmanın sonucunda, tekke yapısının gerek plân tipleri gerekse de plân elemanları açısından. 19. Yüzyıl tekke yapılarının tipik karakteristiklerini, cephe oluşumu, malzeme ve yapım teknikleri açısından da geleneksel konut mimarîsini anımsattığını görmekteyiz.

Daha çok plân tiplerine ve plân elemanlarına yönelik bu karşılaştırmalı çalışma sonucunda. Sütlüce Hasırîzâde Tekkesi'ne ait tekke yapısının pek çok Mevlevî tekkelerine gerek yerleşim, plânlama gerekse de plân elemanları açısından benzerlik gösterdiği anlaşılmıştır.</Özetçe>
<Anahtar>Tarikat, Tekke, Meşruta, Semahane</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bodrum-Ortakent (Müsgebi)’de Geleneksel Ev Tipleri Üzerine Bir İnceleme</Başlık>
<Özetçe>Turizm olgusunun 80’li yıllar ve sonrasında kentsel ve mekansal özelliklerini hızla tükettiği Bodrum Yarımadası, bugün dev bir şantiye görünümündedir. Özellikle kıyı bölgeleri ve eski yerleşim alanları, bu ezici kalabalıklaşmanın baskısı altında, özgün doku ve karakterlerini yitirmektedir. Eski konutlar kalabalıklaşan doku içersinde kaybolmaktadır. Bu makaleye konu olan Ortakent (eski adıyla Müsgebi), yarımadanın geleneksel konut tiplerinin, kentsel, mekânsal ve yapısal özelliklerinin yoğun olarak izlendiği, karakteristik özelliklerini günümüzde de koruyan yerleşimlerinden biridir.Ortakent, kıyı bölgesi-yalı, bahçeler ve köyiçi bölgelerinden oluşmaktadır.Eski köyiçi yerleşiminde tespit edilenyaklaşık 60 konuta ait bulgular değerlendirilerek dört grupta sunulmuştur. 1.Tek mekanlı evler. 2.1.Oda mekanları farklı kotlarda yer alan evler, 2.2. Musandralı evler 3. İki katlı evler 4. Kule ev</Özetçe>
<Anahtar>Ortakent; Müsgebi; Geleneksel Konut; Bodrum Evi; Kule Ev; Musandralı Ev</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye’de Geleneksel Ahşap Ev Yapı Sistemlerinin İrdelenerek Gruplandırılmasına Yönelik Bir Değerlendirme</Başlık>
<Özetçe>Bu araştırmada, genelde, ılıman, yağışlı ve ormanlık bölgelerin ürünü olarak ortaya çıkan, 18. Yüzyıl ortaları ve 20. Yüzyıl başları biçiminde tarihlenebilen evlerin yapısal sistemleri incelenmektedir. Her bölgenin yöresel özellikleri ve ahşap malzeme olanakları sonucu meydana gelen yapısal sistemleri, temelden çatıya kadar irdelenerek oluşturulan "yapı strüktürleri" ile bölgenin genel yapısal kurgu özellikleri saptanmaya çalışılmaktadır. Elde edilen bulgular doğrultusunda, genelde kârgir zemin kat duvarları üstüne düzenlenen ahşap karkas sistem, duvar kurgusu biçimine göre çeşitlilik göstermekte ve adlandırılmaktadır.Bir başkent ürünü olarak ortaya çıkan İstanbul evleri ve etkilediği yerleşimler dışındaki bölgelerde, ahşap evler çoğunlukla ahşap karkas arası dolgulu olarak üretilmektedir. Benzer özellikler taşıyan yapı sistemlerinin yer aldığı bölgelerarasında bir gruplandırma çalışmasına gidilerek yapısal sistem bölgeleri oluşturulmaktadır.</Özetçe>
<Anahtar>Ahşap; Geleneksel; Yapı Sistemi; Yöresel; Türkiye</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Top Döküm Binaları (Tophane-i Amire) ve Onarımları</Başlık>
<Özetçe>Bizans döneminde "Metopan" olarak adlandırılan, Osmanlılar döneminde ise Tophane adını alan semtte top döküm tesisleri inşasının Fatih Sultan Mehmed tarafından başlatıldığı bilinmektedir. ll.Bayezıd döneminde genişletilen top döküm tesisleri, Kanuni döneminde yıktırılmış ve yeniden, ancak bu kez daha büyük olarak inşa edilmiştir. III. Selim döneminde başlatılan yenileme hareketleri orduda da yansımasını bulmuş ve bu dönemde Tophane semtinde top döküm tesislerine ilave olarak Nizam-ı Cedid askerlerine ait Topçu ve Top Arabacıları Kışlaları inşa edilmiştir. Bu yapılar topluluğundan günümüze sadece iki adet top döküm binası kalmıştır. Günümüzde mevcut iki top döküm binasından büyük olanı XVIII.Yüzyıl’ın ortalarına, küçük top döküm binası ise XV. Yüzyıl’a tarihlenebilir.Yapılardaki koruma amaçlı onarım çalışmaları, 1958-1959 yılları arasında birinci dönem ve 1973-1984 yılları arasında ise ikinci dönem olmak üzere incelenebilir."Top Döküm Binaları" 1992 yılında Mimar Sinan Üniversitesi’ne devredilmiştir.
</Özetçe>
<Anahtar>Top döküm tesisleri; Tophane; Tophane-i Amire; Restorasyon</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Clemens Holzmeister Mimarlığı</Başlık>
<Özetçe>Modern Mimarî söz konusu olduğunda Avusturya Mimarlığı Avrupa bütünü içinde öncü durumdadır. Avusturya’da mimarlar benzeri pek görülmedik şekilde sık değişen politik sistemlerle ve buna bağlı olarak da değişken ideolojik, kültürel ve estetik zihniyetle yüzleşmek zorunda kalmışlardır. Bu gelişmeler içinde Holzmeister’in mimarî eğilimi temel niteliğini muhafaza etmiş ve mimar kendi ülkesinde de devlet otoritesini yansıtacak temsilî yapılar tasarlamakla görevlendirilmiştir. Viyana’da etkili olan mimarî faaliyetlerdeki rolü daha ziyade kilise mimarlığıyla ilgili tartışmalara katılmak ve dinî yapılarıyla bu tartışmalarda taraf teşkil etmekten ibaret kalmıştır. Özellikle kendi ülkesindeki mimarî davranışını tek bir belirli üslûbun sınırları içine dahil etmek oldukça zordur. Modern Mimarî ile ilgili tartışmalardan uzak durmuş ve her türlü mimarî ideolojiyi reddetmiştir.Bununla birlikte geleneksel günlük biçimleri anıtsal bir anlatımla yorumladığı yapıtları biçimsel açıdan olmamakla beraber, davranış açısından Ankara’daki örnekleri hatırlatmaktadır. Ancak mimar Ankara’daki uygulamalarıyla ülkesindekilere kıyasla daha tutarlı ve biçimsel açıdan daha başarılı çözümlere ulaşacaktır.
</Özetçe>
<Anahtar>Holzmeister; Modern Mimarî; Anıtsal Mimarî; Geleneksel; Bölgesel; Evrensel</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ürün Anlam Profilinin Belirlenmesinde Sınıflandırma Kuramı ve Ürün Tasarımında Kullanırlığı Üzerine Bir Örnek</Başlık>
<Özetçe>Rosch’un sınıflandırma kuramına dayanarak Atavankar’ın geliştirdiği ürün sınıflandırma yöntemi, ürün anlam profilinin belirlenmesinde kullanılabilecek bir araç olarak tasarım çevrelerinde ilgiyle karşılandı. Bu kuram insanın kavrama ve sınıflandırma yetenekleri araştırmalarından elde edilen verilere dayanarak zihinsel dünya yapısının kullanıcı algılarını nasıl etkilediğini keşfetmeye çabalayarak kullanıcının zihinsel dünyasını anlamanın ürün tasarımına yaklaşımı köktenci olarak değiştirebileceği inancına dayanır. Örneğin, pazara yeni bir ürün olarak takdim edilmiş bir telefon söz konusu olduğunda, bu sadece zihnimizde telefon olarak etiketlenmiş bir kavrama sahip olduğumuzda ve yeni ürünle bu kavram arasında bir bağlantı görebildiğimizde mümkündür. Yeni üründe görünen özel görsel ipuçları zihinsel araştırmayı başlatır. Bu ise daha önce kodlanmış, yapılanmış ve etiketlenmiş benzer bir örnekler sınıfını kaçınılmaz bir şekilde harekete geçirir. Görsel ipuçları temsil ettikleri anlam bilim ile zihinsel olarak doğrudan ilişkilendirilir. Bu nedenle, görsel ipuçları anlam bilimsel bir işlev gördüklerinden, anlam bilimsel araçlar olarak gönderme yapılabilirler. Dolayısıyla ürün anlam profilinin belirlenmesinde, tasarım süreçleri içinde dolaysız olarak yorumlanabilirler. Ürün biçimi betimlemelerinde kendilerini yansıtabilirler. İşte sınıflandırmanın tasarım süreçleri açısından göz ardı edilmemesi gereken özelliği budur. Tasarım süreçleri açısından, görsel ipuçlarının inşa edilmesiyle oluşmuş biçimsel bir yaklaşımı görselleştirmek mümkündür. Bu yaklaşım ürünlerin göstergesellik işlevlerine bağlı görsel ipuçlarının ve zihinsel kavramlarının karakterize edilerek bunları ürünün tek bir yapısı olarak anlama üzerine temellenebilir. Üretici bir tasarım aracı olarak kullanılabilen bu çerçeve, kuramsal açıdan irdelenip bir grup öğrenci denek tarafından tasarlanmış ürün bütüncesi üzerinde örneklenecektir.</Özetçe>
<Anahtar>Ürün anlam profili; Ürün sınıflandırma; görsel ipucu; göstergesellik işlevi; karşılama kuramı; ürün anlam bilimi; ürün sınıflandırma kuramı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tarihi Şehiri Anlamak</Başlık>
<Özetçe>Bu yazının konusu çağdaş bağlamdaki tarihsel kentin geleceğe ait tasarım sorununa yeni bir perspektif önermektir. Kent yapı çevresinin kompleks bir biçimi olarak mimarlık olgusunun ortasında yer alır. Yazının temasını oluşturan ‘çağdaş bağlam’ ve ‘tarihsel kent’ birbiriyle uzlaşmaz görünen temel olgulardır. Farklı sistemleri temsil eden bu iki kavram nesnel olarak da farklı yapıları tanımlar. Bu farklılık kentsel doku ve görünümde bir ikilik olarak ortaya çıkar. Bütünlüğünü ve giderek de mimarî kimliğini yitiren tarihsel kentin geleceği önemli bir tasarım problemidir aynı zamanda. Bu yazı tarihsel kente yapılacak her türlü müdahale de tasarım belirleyeninin kentin kendi içsel kuralları olması gerektiğini iddia eder ve bu kuralların keşfini sağlayacak bir yöntemin çerçevesini önerir.</Özetçe>
<Anahtar>Tarihsel Kent; Modernlik; Koruma; Anlama</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Evrensel Tasarım</Başlık>
<Özetçe>Evrensel tasarım tüm insanların eşit şartlarda kullanabileceği tasarım ürün ve sonuçlarını ifade etmektedir. Evrensel tasarım, farklı boyutta, cinsiyette, yaşta,yetenekte; tüm kullanıcıların aynı haklardan yararlanmalarını öngörmektedir. Evrensel tasarımın; eşit erişilebilir ve uyarlanabilir tasarımdan farklılığı her durum ve herkes için eşit erişilebilir ve eşit kullanılabilir çevre, mekân, yapı elemanı, ekipman ve ürün sunulması düşüncesidir. Bu çalışmada evrensel tasarım çeşitli yönleri ile ele alınarak tanıtılmaktadır. Son birkaç yılda yaygınlık kazanan evrensel tasarım kavramının hangi prensiplerle tasarım süreci içinde yer aldığı bu çalışmanın temel çerçevesini oluşturmaktadır.</Özetçe>
<Anahtar>Evrensel Tasarım; Erişilebilir; Uyarlanabilir; Engelli; Eşit Erişim</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Toplam Kalite Yönetimi anlayışı çerçevesinde Ataşehir Toplu Konut yerleşmesinin değerlendirilmesi</Başlık>
<Özetçe>Nitelik konusu, günümüzün toplu konut uygulamalarının en çok tartışılan başlıklarından birini oluşturmaktadır. Ataşehir Toplu Konut Yerleşmesinin nitel değerlendirmesi son günlerde, değişik kesimlerce sıklıkla sözü edilen "Toplam Kalite Yönetimi" anlayışı çerçevesinde yapılmaktadır. Günümüzün kalite anlayışı ve Toplam Kalite yaklaşımında, toplu konut üretim sürecinin ağırlık noktasında yer alan kullanıcı, tasarımcı ve uygulayıcı kesimin,istek ve görüşleri doğrultusunda büyük önemi bulunmaktadır.Bu bağlamda, her üç kesime uygulanmış bulunan anket bulgularının değerlendirilmesi sonucunda, Ataşehir Toplu Konut Yerleşmesi’nin nitelik düzeyinin belirlenmesi amaçlanmaktadır.</Özetçe>
<Anahtar>Toplu Konut; Kalite; Toplam Kalite Yönetimi; ISO 9000 Serisi Kalite Standartları; Kullanıcı–Tasarımcı-Uygulamacı; Kesim</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çok Katlı Konutlarda Değişebilirlik Sağlama Stratejisi: “Yapı Elemanlarının Hiyerarşik Organizasyonu” Yaklaşımı</Başlık>
<Özetçe>Çok katlı konutlarda önemli problemlerden biri, kullanıcıların değişebilirlik taleplerinin karşılanamamasıdır. Bu çalışmada, söz konusu taleplere karşılık vermek amacıyla bir strateji olarak kullanılabilecek, "yapı elemanlarının hiyerarşik organizasyonu "yaklaşımı açıklanacaktır. Yapı elemanlarının hiyerarşik organizasyonu kavramı, elemanları hiyerarşik düzende, karşılıklı etkileşim içinde alt sistemler olan bir yapı sistemi düzenini ifade eder. Elemanları hiyerarşik sistem kurallarına göre organize edilen bir konut yapı sistemi,hiyerarşinin alt düzeyindeki elemanların (alt sistemlerin) değiştirilmesine imkan tanıyarak, konutta değişebilirlik sağlayabilir. Hiyerarşik sistemin, değişebilir bir model (açık sistem) özelliği kazanabilmesi için, alt sistemlerinin fiziksel ve fonksiyonel bakımdan birbirinden bağımsızlaştırılması gerekir. Ayrıca, hiyerarşik yapı sistemlerinde sabit ve değiştirilebilir bölümler ayrımının yapılması, bu bölümlere ait yapı alt sistemlerinin önceden belirlenmesi gerekir. Değişebilirliği amaçlayan açık yapı çalışmalarında yapı genellikle, doku, destek ve tamamlayıcı olarak isimlendirilen üç temel alt sistemden oluşturulur. Bu düzeylerin her biri, hiyerarşik organizasyon içinde farklı kapasitelere ve farklık arar alanlarına sahiptir. Çok katlı konutların değişebilirliğinin arttırılması için bu çalışmada yapı sistemi hiyerarşik düzende kalıcı ve değiştirilebilir özellikli iki bölüme ayrılmıştır. Bu ayrımdaki sabit ve kalıcı elemanlar bölümü "destek yapı", değişebilir elemanlar bölümü ise "tamamlayıcı yapı" olarak adlandırılmıştır. Sabit ve taşıyıcı destek yapı bölümü, değişebilirlik için kapasite sunar ve değişiklik yapma koşullarını belirler. Taşıyıcı olmayan tamamlayıcı yapı bölümü ise, bireysel kullanıcıların değiştirme ve yeniden düzenleme ihtiyaçlarını karşılar</Özetçe>
<Anahtar>Hiyerarşik Sistem; Yapı Sistemi; Değişebilirlik</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çok katlı perde duvarlı toplu konutların strüktürel değerlendirme ölçütleri doğrultusunda irdelenmesi, Ataşehir örneği</Başlık>
<Özetçe>Ülkemizde üretilen çok katlı toplu konutları n büyük bir çoğunluğu tünel kalıplı yapım yöntemiyle yapılmakta ve taşıyıcı sistem bu yapım yönteminin gerektirdiği şekilde perde duvarlı sistem olarak belirlenmektedir. Bu taşıyıcı sistem, tünel kalıp teknolojisi ile birlikte hızlı ve kolay üretime olanak vermesi, yüksek dayanımlı betonun kullanımıyla duvar kalınlığının minimuma indirilebilmesi ve en önemlisi deprem karşısında etkin bir davranış göstermesi gibi avantajlarının yanısıra belli planlama kısıtlamalarını da beraberinde getirmektedir. Bu çalışmada, Emlak Bankası tarafından yaptırılan Ataşehir Toplu Konutları’ndaki, 1997 yılına kadar tamamlanmış olan 10 kat ve üzerindeki toplam 48 adet blok strüktürel ve mimarî değerlendirme ölçütlerine göre inceleme altına alınmıştır. Bu doğrultuda, blokların plan geometrileri, narinlik değerleri, taşıyıcı sistemi, perde duvar düzenleri, kat planlarının bina biçimine göre dağılımı, bloklardaki çekirdek sayısı, bu çekirdekten faydalanan konut birimleri ve konut birimlerinin birbiri ile ilişkisi üzerinde saptamalar yapılmıştır. Sonunda örnek olarak seçilen yüksek konut bloklarının tasarımı, strüktürel değerlendirme ölçütleri açısından incelenerek planlamayı ne şekilde etkilediği, olumlu ve olumsuz yönleriyle ortaya konmuştur.</Özetçe>
<Anahtar>Toplu Konut strüktür; perde duvar; planlama; tasarım</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çevresel Gelişme Sürecinde Yüksek Kaldırım</Başlık>
<Özetçe>Dünyada benzersiz bir kültür mozaiğine sahip olan İstanbul, günümüzde nüfus artışı, kırsal alanlardan kente göç gibi nedenlerle büyük bir değişim içerisindedir. Bu yazının amacı bu değişimi karakteristik bir biçimde yansıtan alanlardan biri olan Galata- Yüksek Kaldırım bölgesinin geçmişi ve bugünü arasındaki sosyal çevre farklılıklarını ve bu sosyal değişimi nedenleri ve sonuçları ile irdelemektir. Bu makalede, öncelikle Yüksek Kaldırım’ın yapısının analiz edilebilmesi için Galata’nın genel tarihine değinilmektedir. Bu bilgiler Yüksek Kaldırım’ın sosyal ve fiziksel yapısının geçmişten günümüze kadar geçirdiği gelişimin saptanmasını sağlamaktadır. Daha sonra, Türk yazınında Yüksek Kaldırım’a dair anlatılanlara örnekler sunulmakta, bölgenin tarihin çeşitli dönemlerindeki yüzü, orada yaşayan insan profili anlatılmaktadır. Bu bilgilerin ışığında da Yüksek Kaldırım’ın günümüzdeki durumu ve problemleri değerlendirilmektedir.</Özetçe>
<Anahtar>Çevre; Mekan; Yüksek Kaldırım; Sosyal Değişim</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'un Gündelik Yaşamında Kadıköy Çarşıiçi’nin Önemi</Başlık>
<Özetçe>Bu makalenin amacı, kentsel canlılığı oluşturan parametreleri ortaya koymak ve bu parametreleri, mekansal karakterini ve canlılığını koruyan özellikli bir bölge olan Kadıköy Çarşıiçi alanında örnekleyerek aktarmaktır. Alan, başlangıçtan bu yana kamusal hayatın merkezi olmuş ve bu canlılık Kadıköy imajının bir parçası haline gelmiştir. Bu düğüm noktasının konumu, alanın canlılığı ve sürdürülebilirliğinde önemli bir bileşendir. Sahildeki ulaşım olanakları ile konut bölgesi arasında kalan alan, yayalarca bir kestirme yol olarak kullanılmaktadır. Günümüz metropolü kendisini alışveriş merkezleri ile simgeler hale gelmişse de Kadıköy Çarşıiçi alışveriş alanı, dükkanları, kafeleri, barları ve balık pazarı ile canlılığını sürdürmektedir. Farklı gelir grupları tarafından oldukça erişilebilir olan alan bir yaya bölgesidir; yakınlarında açılan alışveriş merkezlerine rağmen halen mekansal karakterini ve kimlik öğelerini korumaktadır. Bu çalışmada, ilk aşamada kentsel canlılığı oluşturan bileşenler tanımlanmıştır. İkinci aşamada ise Kadıköy Çarşıiçi alanında, belirlenen bileşenlere dair kriterler değerlendirilmiştir.</Özetçe>
<Anahtar>canlılık; çeşitlilik; kimlik; davranış ortamları; fiziksel kuruluş</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Precautions to be Taken for Old People to Express Themselves Better in Urban Spaces</Başlık>
<Özetçe>2050’li yıllarda 85 yaşın üzerindeki insanları n nüfusunun bugünden yedi kat fazla olacağı beklenilmektedir. Bu nedenle, kentler büyük bir titizlikle düzenlenmelidir. Yaşlılar, toplumdan kaçma, fiziksel karşılaştırmalar gibi birçok değişik sorunları yaşamaktadır. Kentsel alanlar yaşlıların gidebileceği önemli yerler haline gelmekte;, erişim, mesafe kriterleri yaşlı insanların hareketliliğini belirlemede ön plana çıkmaktadır. Kamusal alandaki mikro ortam tasarımı önemli bir kriter haline gelirken, tasarımların gelişmeye açık bir şekilde, fiziksel, entelektüel güçlerin değişimi dikkate alınarak, yaşlanmaya bağlı olarak değişkenler ve bu insanların çevresine uyumu göz önünde tutularak yapılması gerekmektedir. Yaşlıları kentsel koşular içinde tutmak için farklı disiplinler ve ölçeklerde çalışmalar yapılmaktadır. Bu çalışmalar bütünleştirilemediği için henüz kentsel alanda yaşlılarla ilgili sorunlar çözülememiştir. Yaşlıların kentsel alandaki sorunları, yapılacak düzenlemelerin, üst ölçekli politikalardan başlayarak lokal ölçeklere indirilmesi, özerk çözümler yerine disiplinlerarası uygun çözümlerin bulunmasıyla sağlanacaktır.</Özetçe>
<Anahtar>Yaşlılık; insan ilişkileri; erişebilirlik; kamusal alan; donatı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kent Kimliğinin Oluşumunda Kutsal Merkezin Yeri: İslam Dönemi Kudüs'ünde Harem-i Şerif Örneği</Başlık>
<Özetçe>Üç tek tanrılı dinin ortak kutsal kenti olan Kudüs’te, 3000 yıldır kutsal merkez olarak varlığını sürdüren, İslâm döneminde de “Haremi Şerif” adını almış olan bölge, kentin sahip olduğu zengin dinsel-simgesel anlam düzleminin ve bu düzleme yansıyan “kutsal geometrisinin” odak noktasıdır. Harem-i Şerif’in kent kimliğinin oluşumundaki yeri incelendiğinde, söz konusu kutsal alanın, eski kentin yaklaşık 1/5’ini kaplayarak iki boyutta (planda) egemen olduğu gözlenir. Diğer taraftan, Harem-i Şerif’in merkezinde yer alan ve kentteki en görkemli İslâm yapısı olan Kubbet el-Sahra, çevrenin en yüksek tepelerinden biri üzerinde yükselmesi, merkezî planlı kitlesini taçlandıran kasnağı ve soğan kubbesiyle, kente üçüncü boyutta (siluette) egemen olan güçlü bir görsel odak teşkil eder. Bir zamanlar, Süleyman Tapınağı’nın yükseldiği platformda VII. yüzyıl sonlarında Emevîler tarafından yaptırılan Kubbet el-Sahra, zaman içinde söz konusu tapınakla özdeşleşerek dördüncü boyutta ve toplumsal bellekte de Kudüs’un “simgesi” haline gelmiştir, giderek kentin “amblemi” olarak tanımlanmaya başlamış ve günümüzde “turistik objeye” dönüşmüştür. Ancak, bu dönüşümünün Kubbet el-Sahra’nın, Kudüs’ü “simgelediği” gerçeğini ortadan kaldırmadığı, bilakis güçlendirdiği ileri sürülebilir.</Özetçe>
<Anahtar>Kutsal merkez; kent kimliği; görsel odak; toplumsal bellek; simge</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mekan Üretiminde Toplam Kalite Yönetimi ve Mekan Tasarımı</Başlık>
<Özetçe>Kalite, mimarî mekan tasarım ofislerinin bir çoğu tarafından uzun yıllardır benimsenmiş bir kavramdır. Birçok firma, tasarımını yaptıkları mekanlarda ve verdikleri profesyonel hizmetlerde kaliteyi aramaktadır. Kalitenin önemi, senelerdir bilinmesine rağmen güncel kalite anlayışı ile geleneksel kalite kontrol anlayışı önemli farklılıklar göstermektedir. Geçmiş dönemlerde kalite kontrol bir anlamda savunma mekanizması olarak algılanmaktaydı. Amaç, hataları yakalayıp düzeltmek ve bu şekilde istenmeyen durumların önüne geçerek planlanan süreçte aksamaları önlemekti. Günümüzde ise kalite, bir kontrol mekanizması olarak değil, firmanın karakterinde olan bir özellik olarak değerlendirilmektedir. Firmanın yaptığı her çalışmada sürekli gelişimi esas alanlar da kaliteyi bu kapsamda bir bütün olarak ele almaktadır. Bu yazıda mekan tasarımı ofislerinin yeni kalite anlayışını ne şekilde kullanabilecekleri ve toplam kalite yönetiminden nasıl yararlanabilecekleri anlatılmaktadır. Bu amaç ile kalite kavramının önemi ve gelişimi, toplam kalite yönetimi prensipleri ve mekan tasarımında toplam kalite yönetim ve ölçümü konularına değinilmektedir.</Özetçe>
<Anahtar>Mimarlık; Mekan; Kalite; Yönetim; Tasarım; ISO 9000</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bir Yapı Çözümlemesi "Beykoz, İshak Ağa Çeşmesi"</Başlık>
<Özetçe>Bizans Dönemi’nde suyunun varlığı bilinen İshak Ağa Çeşmesi, bugünkü şekli ile Gümrük Emini İshak Ağa tarafından H. 1159 (M. 1746) yılında Beykoz eski iskele meydanı karşısında yaptırılmıştır. Bugün meydan çeşmesi özelliğinde olan bu önemli yapı, yapıldığı dönemden günümüze, geçirmiş olduğu onarımlarla bugünkü mimari görünümünü kazanmıştır. Bu araştırmada, İshak Ağa Çeşmesi’nin ilk yapımından günümüze kadar geçirmiş olduğu değişim evreleri mimari açıdan irdelenerek, bir tarihsel çözümleme çalışmasına gidilmiştir. Elde edilen bulgular cephe ve plan çizimleri ile desteklenerek, çeşme yapısının, ilk yapımı, 1940’lı yılları ve günümüzdeki konumu, çevre ve mimarî özellikleri açısından yapısal çözümleme denemesi yapılmıştır. Bu tarihsel gelişim içindeki çözümlemeler ve günümüzdeki durumu doğrultusunda geleneksel çeşme yapısının restorasyonuna yönelik kriterler saptanmıştır.</Özetçe>
<Anahtar>Çeşme; İshak Ağa Çeşmesi; Onçeşmeler; Beykoz; Tarihsel Çözümleme</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kurum Kimliği ve Kurumsal Tasarım</Başlık>
<Özetçe>Kurum kimliği, bir kurumun hatırlanabilir, kişisel, karakteristik özelliklerinin ve onu diğer kurumlardan ayıran yeteneklerin tasarlanması, yansıtılmasıdır. Kurum kimliği, kurum kültürü ve kurum imajı ile etkileşim içindedir. Kurum kimliği, kurum felsefesi, kurumsal iletişim, kurumsal davranış, kurumsal tasarım ögelerinden oluşan bir bütündür. Ürün tasarımı, iletişim tasarımı ve mimari/ iç mimari tasarımdan oluşan kurumsal tasarım, bir kurumun görsel kimliğini oluşturan en önemli unsurdur. Kurumların mimari ve iç mimari tasarımları oluşturulurken kurum kimliğini net bir şekilde yansıtacak mekânlar oluşturmak önem kazanmaktadır. Kurumların görsel kimliğinin algılanmasında tasarım elemanlarından en çok; renk, doku, malzeme ve form ön plana çıkmaktadır.</Özetçe>
<Anahtar>Kurum Kimliği; Kurumsal Tasarım</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari Tasarım Hizmetlerinde Bilgisayar Kullanımının Getirdiği Sonuçlar</Başlık>
<Özetçe>Yaygın yöntemlerle tasarım sürecinde bir mimar, bilgi ve veri toplar, bu veriyi kendi deneyim ve bilgi birikiminin süzgecinden geçirerek analiz eder; çeşitli yargılara ve tasarımın sonucuna varır. Bu aşamaların tümünde, tasarımcı incelemek için ne kadar çok bilgiye kolaylıkla ulaşılabilirse, ona o kadar özgürlük ve kolaylık sağlanacaktır. Son yıllarda bilgisayar teknolojileri, bu noktada sağladıkları kolaylıklar nedeniyle mimarlık sektöründe yadsınamaz şekilde etkili olmuştur. Artık birçok mimari tasarım bürosunda iletişim, kelime işlem ve muhasebe sistemlerinin yanı sıra, bilgisayar destekli tasarım sistemleri de yaygın bir şekilde kullanılmaktadır. Bu gelişmenin altında yatan ana neden endüstriyel üretimin her alanda olduğu gibi mimarlık alanında da rekabet ortamını öne çıkarmasıdır. Bu noktada, bilgi teknolojilerinin getirdiği imkanlardan yararlanılmaktadır. Bilgi teknolojilerinin kullanımı firmalara büyük kolaylıklar getirirken ciddi bir çalışma da gerektirmektedir. Bu sistemlerle elde edilen kolaylıklar firmaları heveslendirmektedir. Ancak sadece yeni sistemlere yatırım yapmak beklenen verim artışını sağlamayacaktır. Bu sistemlerle birlikte firmanın çalışma düzeni de yeniden elden geçirilmeli, bu sistemlere uyum sağlayacak yeni yöntemler kullanılmalıdır.</Özetçe>
<Anahtar>Mimarlık; Ofis; Bilgisayar; Otomasyon; Tasarım; Teknoloji</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çevresel Söylemler ve Gelişmekte Olan Ülkeler</Başlık>
<Özetçe>Çevre ile ilgili sorunların ele alınışında hakim olan düşünce, fen bilimleri çerçevesinde geliştirilen çözümlere öncelik verir, sorunların ortaya çıkışının asıl nedeni olan sosyal düşünce ve sistemi çözümün bir parçası olarak görmez. Ancak çevre sorunlarına olan cevaplar sadece fen bilimleri disiplinlerinde değil, sosyal bilimlerin de yer aldığı disiplinler arası sistemlerin kesişiminde bulunabilir. Bu anlayış özellikle Türkiye gibi “gelişmekte olan ekonomiler” sınıfında sayılan ülkelerde daha da ağırlık kazanmaktadır. Bu makalenin amacı, ağırlıklı olarak çevre ve sorunlarının kent planlama gibi uygulama kolu olan disiplinler açısından nasıl ele alınması gerektiğini saptamak, aslında çevre kavramının fen bilimleri boyutundan çok sosyal bir boyuta sahip olduğunu ortaya koymaktır. ikinci olarak, özelde ülkemizde genelde gelişmekte olan ülkelerde çevrenin sosyal boyutunun nasıl algılandığını tartışmaya açmaktır. Bunun için ilk önce sosyal bilimlerde çevre kavramı çevresel söylemler ele alınarak açıklanmaya çalışılacak, daha sonra çevre olgusu ve çevresel söylemlerin değerlendirilmesi gelişmekte olan ülkeler bağlamında yapılarak söz konusu ülkelerde çevre kavramının algılanışı çerçevelenecektir.</Özetçe>
<Anahtar>Çevre; Çevresel söylemler; Gelişmekte olan ülkeler</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Alışveriş’in Değişen Yüzü Üzerine Mimarî Çeşitlemeler “Bursa Örneği”</Başlık>
<Özetçe>Bu çalışmada tarihsel süreç içerisinde boyut değiştiren "alışveriş"in dönüşümü incelenmekte ve söz-konusu dönüşümün mimarî açıdan Bursa şehri üzerindeki etkileri vurgulanarak, bu bağlamda, şehirde son yıllarda yapılmış uygulamalardan örnekler sunulmaktadır. Özellikle şehir dışında, ana ulaşım arterleri olan otoyollar üzerinde biçimlenmiş ticaret merkezleri üzerinde durulmuş ve bu binaların estetik kimliği ile tasarımlarında benimsenen mimarî üslûp konularına da açıklık getirilmesi amaçlanmıştır. Tüketim ve alışveriş kavramları tarih boyunca yerleşimlerin biçimlenmesini etkileyen en önemli faktörlerden biri olmuş, diğer bir deyişle kentler, ticaret merkezi etrafında biçimlenmiştir. Bursa şehri ise, Osmanlı tarihi boyunca çarşıları ile kazanmış olduğu ün nedeniyle, alışveriş mekânlarındaki dönüşümün ülkemizdeki boyutlarını yansıtmak açısından ilgi çekici bir örnektir. incelenen bölgedeki yapıların cephe düzenlemelerinde yoğun bir çeşitlilik söz-konusu olduğundan, burada mimarî anlamdaki bir dil birliğinden söz etmek de mümkün değildir.</Özetçe>
<Anahtar>Alışveriş; Alışveriş Merkezi; Mağaza; Modern Mimarlık; Modern-Sonrası Dönem Mimarlığı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Diyarbakır Suriçi Geleneksel Evlerinde Koruma Sorunları ve Çözüm Önerileri</Başlık>
<Özetçe>Kullanıcı ihtiyaçlarının değişmesi sonucu mevcut geleneksel evler, çağdaş konfor şartlarını sağlamada yetersiz kalmış, sahipleri tarafından terk edilmiş veya kiraya verilmiştir. Bu işlevsel eskimeyle geleneksel Diyarbakır evleri, kırdan kente gelen, geçimini tarım ve hayvancılığa dayalı iş kollarından sağlamış fakat kente gelince doğal olarak herhangi bir gelire sahip olamamış insanların yerleşim mekanı olmuştur. işlevsel eskimenin yanında fiziksel ve toplumsal nedenlerle de geleneksel evlerde meydana gelen değişimler kültürel mirasın geleceğe aktarılmasında ciddi sorunlar oluşturmaktadır. Bu çalışmanın amacı, Suriçi bölgesinde yer alan geleneksel Diyarbakır evlerini, plan düzenlemeleri, cephe oluşumları, malzeme ve yapım tekniği açısından analiz ederek değerlendirmektir. Kentsel sit alanındaki geleneksel evleri tehdit eden sorunlar ortaya konularak koruma için çözüm önerileri getirilmiştir. Bölge halkının daha modern yaşam şartlarına kavuşturulması hedeflenirken kültürel mirasın yaşatılması da sağlanacaktır.</Özetçe>
<Anahtar>Geleneksel evler; sürdürülebilirlik; bozulmalar; koruma önerileri</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Anadolu’da Kerpicin Kullanım Geleneği ve Kerpiç Konut Yapım Sistemlerinin Karşılaştırılması</Başlık>
<Özetçe>Türkiye’de özellikle Orta Anadolu’ya baktığımızda kerpiç geleneğinin, yerleşim düzenine geçilen ilk çağlara kadar gittiği bilinmektedir. M.Ö. 5000ler de Orta Anadolu’da kullanılan yapı teknikleri ile günümüze kalan örneklerdeki tekniklerin benzerlik göstermesi, yöresel üslup olarak tanımlanan mimarilerin saf olmadığının bir göstergesidir diyebiliriz. Biçimler birbirlerini etkilemiş benzer teknikler kullanılmıştır. Araştırma kapsamında , Anadolu’da “kerpiç”ten üretilen konutların günümüze ulaşan ve günümüzde de kullanılmaya devam eden yöresel örnekleri incelenerek bölgelere göre değişen uygulanış yöntemleri ve farklılıkları ortaya konulmaktadır.</Özetçe>
<Anahtar>Kerpiç; Yöresel Konut; Anadolu
</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ağırnas Topraklarının Puzolanik Aktivitesi</Başlık>
<Özetçe>Ağırnas ve civarındaki yapıların harç uygulamalarında kullanılan temel bağlayıcının alçı olduğu bilinmekle birlikte, kireç bağlayıcılı uygulamalara da rastlanmaktadır. Eski dönemlere ait yer altı şehirlerinde şarap üretiminin yapıldığı mekanlarda taş zemine açılmış yaklaşık 100 x 100 x 80 – 90 cm. boyutlarında şırahane çukurların iç yüzeylerine uygulanmış sıvadan alınan örnek üzerinde yapılan analizler sonucu bu sıvanın kireç esaslı olduğu ve hidrolik bir özellik gösterdiği tesbit edilmiştir. Eski dönemlerde uygulanan kireç esaslı harçlar içerisine, bölgenin volkanik topraklarından katılmış olabileceği düşünülmüş, yöredeki toprakların puzolanik bir aktiviteye sahip olup olmadıklarının belirlemek amacıyla Ağırnas’ın çeşitli yerlerinden 4 farklı toprak örneği alınmış ve bunlar üzerinde ilgili Türk Standardı TS-25 uyarınca puzolanik aktivite deneyleri yapılmıştır. Deneyler sonucunda tüm toprak örneklerin çeşitli oranlarda puzolanik özelliklere sahip olduğu ve mekanik deneyler sonucunda elde edilen değerlerin standardın öngördüğü minimum değerleri sağladığı saptanmıştır.</Özetçe>
<Anahtar>Ağırnas toprakları; puzolan; sıva; harç; puzolanik aktivite; mekanik özellikler</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye’de İnşaat Maliyeti Tahmininde Kullanılan Veri Tabanlarının Dünyadaki Benzer Örneklerleriyle Karşılaştırılması</Başlık>
<Özetçe>Bu çalışmanın amacı tasarımın tüm evreleri için bina inşaat maliyeti tahminine yönelik Türkiye’de kullanılan veri tabanlarının yapılarının tanımlanması ve dünyadaki benzer örneklerle karşılaştırılarak zayıf yönlerinin ortaya konulmasıdır. Ayrıca Türkiye’deki bu veri tabanlarının, daha güvenilir maliyet tahminlerinin yapılmasına imkan verecek biçimde iyileştirilmesine yönelik çeşitli önerilerde bulunulmasıdır.</Özetçe>
<Anahtar>Maliyet analizi; Maliyet tahmini; İnşaat maliyeti; Veri tabanları</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>21. Yüzyıl Kentleri İçin Teknolojik Kurgular</Başlık>
<Özetçe>21. yüzyılın kentsel manzaralarında, günümüze kadar kentleri biçimlendiren nüfus, sosyo-ekonomik yapı, ulaşım-altyapı- inşaat teknolojileri gibi aktörlerin yanı sıra bilgi-işlem ve iletişim teknolojilerinin de ön sada yer alacağı öngörülmektedir. Bu değişimler kimi zaman spekülatif denebilecek bir çerçevede ele alınmasına rağmen, özellikle yapay zeka (us) ve mobil iletişim temelli “bilişim teknolojileri”nde halihazırda gözlenen gelişmeler, adı geçen teknolojilerin kentsel ortama olası etkileri konusunda bizlere, spekülasyonların ötesine geçen, daha kendine güvenli yargılara varabileceğ imiz, kimi ipuçları da sunmaktadır. Özellikle, “özerk” ve “zeki” nesnelerden oluşan “akıllı kent” kurguları tatmin edici çözümler bulunamayan kentsel sorunlar için ilginç ve yaratıcı olanaklar sunabilecek gibi gözükmektedir. Keza mobil iletişim de, bilinen etkileri yanısıra kimi kronik kentsel sorunlara yeni ve yaratıcı çözüm geliştirebilme potansiyelini barındırmaktadır. Tüm bu teknolojik gelişmeler, bilişim teknolojileri temelli yeni kentsel yapılar ve kent kurguları üzerinde düşünmeyi teşvik etmektedir. Bu çalışmada, 21. yüzyılda kentleri biçimlendirmesi beklenen çeşitli bilgi teknolojilerinin, kentsel yaşam ve ortama olası etkileri tartışılmaktadır.</Özetçe>
<Anahtar>Kent planlaması; akıllı kentler; bilişim teknolojileri; bilgi toplumu; yapay zeka</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Haliç Kıyısında Tarihi bir Sanayi Yapısı: Unkapanı Değirmeni</Başlık>
<Özetçe>Dünyada endüstri arkeolojisi kavramı, 20.yüzyılın ikinci yarısında ortaya çıkan ve mekanik araçlarla ve düzeneklerle mal veya hizmet üretme etkinliğini ve bu amaçla oluşturulmuş özgün mimariyi bütünsel olarak kendisine konu alan bir bilimsel disiplindir. Endüstri arkeolojisi denilince yalnızca endüstri çağında üretim-imalat yapılan yapıları ve aletlerini çağrıştırsa da, aslında tüm dönemlerdeki donanımlar anlaşılmaktadır. Endüstri arkeolojisi kapsamı ndaki tüm kaynaklar, endüstri mirasını oluşturur. Bu mirasın gelecek kuşaklara aktarılabilmesi, yapıları uygun bir işlevle kent hayatına kazandırmanın yanı sıra, özgün kimliklerini de korumayla sağlanabilir. İstanbul’da bulunan endüstri miraslarından biri de Unkapanı Değirmeni’dir. Bu yazıda endüstri yapılarının korunarak yeniden kullanı mı anlayışıyla, Unkapanı Değirmeni hakkında bilgi verilmiştir. Bu nedenle öncelikle yapının tarihçesi, konum ve çevre özelliklerinden bahsedilmiş, daha sonra yapıldığı 1870 yılından günümüze kadar geçirmiş olduğu değişim mimari açıdan irdelenerek, elde edilen bulgular plan ve cephe çizimleri ile desteklenmiş; sonuç bölümünde de yapının yaşatılması için çözüm önerisinde bulunulmuştur.</Özetçe>
<Anahtar>Endüstri mirası; endüstri yapısı; değirmen; Unkapanı; Unkapanı Değirmeni</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari Tasarım / Söylem Bütünün Hermenötikselliği</Başlık>
<Özetçe>Makalede bütünün ontolojik estetik temelleri ortaya konurken, mimari tasarım fenomeni bütüncül olarak hermenötikte ele alınmaktadır. Özne-nesne etkileşimli bir süreç olarak mimari tasarım kapsayıcı bir tutumla anlaşılmak ve açıklanmak istenir. Hermenötiksel bir söylem ve metin üretimi olarak mimari tasarım süreci, bütünü farklı perspektiflerde gören farklı düşünsel geleneklere bağlı olarak sorgulanır.</Özetçe>
<Anahtar>bütün; mimari tasarım; söylem; yorum; hermenötik</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari Mekanın Aktarımında Algılayıcı Hareketinin Önemi</Başlık>
<Özetçe>Mimari mekânın aktarımı için çeşitli teknikler kullanılmaktadır. Bu teknikler arasında çizim, maket, fotoğraf, sinema, video, bilgisayar teknolojileri bulunmaktadır. İnsan gerçekte mekânı genellikle hareket halinde iken algılamaktadır. Bu nedenle mekânın aktarımında da algılayan hareketinin önemi büyüktür. Bu çalışmada mimari mekânın aktarım tekniklerini destekleyen algılayanın hareket faktörünün önemi günümüz teknolojileriyle birlikte ortaya konacaktır. Bunun için “mimari mekân”, “algı psikolojisi” ve “görsel algı” gibi gerekli tanımlamalar yapılmakta, mekânın aktarım teknikleri ise “var olan mekânın aktarım teknikleri” ve “tasarlanan mekânın aktarım teknikleri” olarak iki sınıfa ayrılarak incelenmektedir. Daha sonra mimari mekânın görsel algısında algılayıcı hareketinin önemi belirtilmekte ve hareket faktörünün etkili olduğu mimari mekân tasarımlarından örnekler verilerek hareketin mekân aktarımında nasıl kullanıldığı anlatılmaktadır. Son olarak da mimari mekânın aktarımında algılayıcı hareketinin bilgisayar teknolojileri desteği ile nasıl gerçekleştirilebileceği gösterilmektedir.</Özetçe>
<Anahtar>mimari mekân; görsel algı; hareket</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tekstil Malzemesinin “Örtmekten” öte Kullanımları</Başlık>
<Özetçe>Son yıllarda, teknik tekstiller inşaatlarda yapı tekstilleri olarak kullanıldığı gibi, çağdaş strüktürlerin malzemelerine de alternatif olmaktadır. Bu malzemenin tercih edilme nedenleri arasında fiyatının düşüklüğü ve uygulamasının kolaylığı sayılabilir. Fonksiyonel kullanımının yanı sıra, tekstil malzemesi estetik uygulamalarda da yayılmaktadır. Ayrıca yeni ve gelişmiş teknolojilerin ortaya çıkması, tekstil tasarım stillerinde çeşitliliği ve çoklu işlevselliğin gelişmesini sağlamakta, tekstiller mimariye yeni, görsel, estetik olanakları ve anlatımları getirmektedir. Tekstil malzemeleri, iç mimari tasarımlara heyecan verici görsellikler kazandırırken, kimi mimari uygulamalarda binaların tüm karakterini değiştirebilmektedir. Estetik amaçlı bu uygulamalar, mimariye yeni heyecanlar ve dinamikler kazandırmaktadır. Bu çalışma, tekstil malzemesinin performans ve fonksiyonelliğinden çok, estetik uygulamalarını ve estetik katkısını göstermek amacı taşımaktadır.</Özetçe>
<Anahtar>Tekstil malzeme; estetik uygulamalar</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yangınların Yüksek Yapılarda Yangın Güvenliği Gelişimine Etkisi</Başlık>
<Özetçe>Yüksek yapılara olan ihtiyacımız her geçen gün artmaktadır. Bu eğilim beraberinde çeşitli problemleri de getirmektedir. Yüksek yapıların niteliklerinin gelişmesi ve insanlara daha fazla olanaklar sunması gerekmektedir. Yangına karşı korunum ise yüksek yapılarda yaşamsal riskler daha fazla olduğu için büyük öneme sahiptir. Yaşanan yangın tecrübelerinin yangın güvenliğini etkilediği ve bu olaylar sonucunda yangın güvenliği ihtiyaçlarının daha fazla arttığı gözlenmektedir. Yüksek yapılar için önemli olan yangın güvenliği kriterleri vurgulandıktan sonra yaşanan olaylar ile yangın güvenliği ilişkisi anlatılmaktadır.</Özetçe>
<Anahtar>Yangın Güvenliği; Yüksek Yapılar; Yangın Korunumu</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Küresel Ürün Geliştirme ve Tasarım</Başlık>
<Özetçe>Firmaların ürettiği ürünler sadece ticari başarı ve rekabet gücüyle ilgili göstergeler oluştururken, kurumsal tasarım kültürü, ürün geliştirme organizasyonu ve yönetimi, Firmaların ürün başarı öykülerine kaynak oluşturan etkenlerle ilgili göstergeler oluşturmaktadır. Ürün geliştirme için bilginin kazanımı ve kontrolü konusundaki firma davranışlarına odaklanmak ürün geliştirme sürecinde üretim mühendisliği ve pazar araştırma geliştirmeyle birlikte etkin rol üstlenen endüstri ürünleri tasarımı mesleğini daha etkili yapabilmenin gücüne katkı sağlayacağı savunulabilir. Sunulan makale, küresel pazarlarda tüketiciler tarafından arzu ve talep edilen ürünler üreten, uluslararası rekabet gücüne sahip iki Avrupa Firmasının ürün başarılarına kaynak oluşturan faktörleri disiplinlerarası perspektiften tartışmayı amaçlamaktadır.</Özetçe>
<Anahtar>Endüstri Tasarımı; Küresel Ürün Geliştirme/Tasarım; Kültürlerarası tasarım; Küresel Organizasyon</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Banyo Tasarımına Evrensel Yaklaşımlar</Başlık>
<Özetçe>Evrensel tasarım kullanıcıyı temel alan, sadece engelli insanlar üzerine odaklanmayan, bütün insanları kapsayan bir tasarım yaklaşımıdır. Evrensel tasarımın tanımlanmasında ve uygulama aşamasında açık bir şekilde ifade edilen amaç şudur: Tasarlanan ürünlerin, yapıların ve çevrelerin farklı ölçülere ve yeteneklere sahip bütün kullanıcı grupları tarafından eşit şartlarda kullanılabilir olması sağlanmalıdır. Bu çalışmada banyo tasarımında uygulanması gereken evrensel özellikler belirlenmiştir. Banyolarda evrensel olarak tasarlanacak bölümler sıralanmış, tasarım özellikleri ve kullanılması gereken ürünler şekiller ve resimler yardımıyla açıklanmıştır.</Özetçe>
<Anahtar>Banyo tasarımı; Evrensel tasarım</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Endüstri Tasarımında Karşılama Kavramı</Başlık>
<Özetçe>Karşılama, iletişimsel algılara dayandırılan ve tasarım alanında kullanılan bir kavram aracı olarak kabul edilir. Bu bağlamda, aslında ürünle kullanıcısı veya onu algılamak üzere bakan kişinin arasındaki iletişimi sağlayan bileşenleri yansıtan bir düzlem oluşur. Temsil düzlemi olarak da adlandırabileceğimiz bu düzlem içinde, ideal etkileşim bileşenleri kadar algılamaya yönelik bazı özelliklerin de bilinçli ya da bilinçaltısal olarak kullanılması, karşılamayı sağlayacak temel unsurların başında gelmektedir. Ürünler, onlara yüklenebilecek çeşitli anlamların taşıyıcısı olarak karşımıza çıkmaktadırlar.</Özetçe>
<Anahtar>Anlambilim; Eğretileme; Endüstriyel Tasarım, Göstergebilim, Karşılama; Elverme; Sağlarlık ; Örnekçe</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Eğretilemeli Anlatımlar ve Tasarım Yaklaşımı olarak Yöntemli Kullanımı</Başlık>
<Özetçe>Kullanıcı istek ve ihtiyaçlarını daha iyi karşılayabilecek ürünler ortaya çıkartmak isteyen endüstri tasarımcısının, ürünlerin taşıyacağı iletileri iyi oluşturması gerekmektedir. Bunun için bağlam ve amaca uygun işaretler tasarlanarak ürünlere yerleştirilmelidir. Ürün tasarımcısının çok açık işaretler taşıyan ürünler ortaya çıkartabilmesi için kullanabileceği yöntemler, detaylı şekilde işlenmiş bir konudur. Göstergebilime ait çeşitli araçlar, endüstri ürün tasarımına uygulanmaya çalışılmıştır. Eğretileme bu amaç için kullanılırlığı günümüze değin pek detaylı araştırılmamış bir kavram-araçtır. Eğretilemenin ürün biçimsel özelliklerinin belirlenmesinde kullanımı, tasarımcıya önemli olanaklar sunabilir. Yoğun olarak elektronik tabanlı modern ürünler, Şziksel özellikleri ve mekânik parça kullanımlarının az olması nedeni ile çok çeşitli şekillere rahatlıkla girebilirler. Bu da ürün tasarımcısının, teknik gereksinimlere takılmadan, eğretilemelerden istediği gibi faydalanarak, sahibi ile duygusal kültürel bağlar kuran, kullanıcı dostu ürünler tasarlayabilmesini kolaylaştıracaktır.</Özetçe>
<Anahtar>Endüstri; Ürün; Tasarım; Benzetme; Eğretileme</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Aydınlatma Kontrol Sistemlerinin Hastanelerde Kullanımı</Başlık>
<Özetçe>Aydınlatma alanı içinde özel bir alt başlık olarak incelenmesi gereken hastane aydınlatmasının, hastaların iyileşme sürelerini doğrudan ya da dolaylı olarak etkilediği yapılan bilimsel araştırmalarla kanıtlanmıştır. Bu bakımdan hastaneler için tasarlanan aydınlatma sistemlerinin, bu sistemleri oluşturan elemanların ve sistemin kontrolünün nasıl yapılacağının, kullanıcıların görsel konfor şartlarını sağlamak bakımından önemi olduğu kadar, sağlık açısından da etkileri olduğu söylenebilir. Bu çalışmada da daha önce hasta odaları için yapılan çalışmalardan yararlanılmıştır. Tüm hastane mekânları, araştırmanın kapsamı içinde aydınlatma özellikleri öneri çıkacak şekilde genel hatlarıyla incelenmiştir. Sırasıyla aydınlatma, aydınlatmanın kontrolü, hastanelerde aydınlatmanın kontrolü olarak özelleştirilen çalışmada, hastanelerin hasta odası dışında kalan mekânları da incelenmiştir.</Özetçe>
<Anahtar>Mekân; aydınlatma; hastane aydınlatması; aydınlatma kontrolü</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yangın Merdiveni Tasarımının Kent dokusu içinde Korunması Gerekli Kültür Varlıklarına Etkisi</Başlık>
<Özetçe>Mevcut yapı stoğumuzun günümüz gerekliliklerine uyarlanma ihtiyacı tartışılmaz bir gerçektir. Fakat korunması gerekli kültür varlıklarının yeniden işlevlendirilmesi aşamasında yangın güvenliğinin değerlendirilmesi beraberinde belirli çözülmesi gerekli sorunları getirmektedir. Bu süreçte yangın güvenliğinin günümüz standartlarında sağlanması ihtiyacı kimi zaman binaların kimliklerini bozan kimi zaman da bu binaların kimlikleri ile bütünleşen şekilde karşımıza çıkmaktadır. Yangın güvenliğinin mevcut korunması gerekli binalarda sağlanması için mevcut binaya yapılan müdahalelerden en fazla kent ölçeğinde hissedileni ise yangın merdivenleridir. Çalışmada özellikle yangın merdivenlerinin bu bakımdan iyi ve kötü örnekleri değerlendirildikten sonra ülkemizdeki durum vurgulanmaktadır. İstanbul Beyoğlu Bölgesi çalışma alanı olarak seçilerek örnekler verilmiştir.</Özetçe>
<Anahtar>Mimari Tasarım; Yangın Merdiveni; Yangın Güvenliği</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tasarım Sürecinde Katılımcı Yaklaşımlara Dair Bir Değerlendirme İstanbul Levent Bölgesinde Alan Çalışması</Başlık>
<Özetçe>Çalışma; tasarım süreçlerinde, toplum mimarlık ilişkisini katılımcı yaklaşımlar bağlamında irdelemektedir. Tasarım sürecinde demokratik bir yöntem olarak nitelendirilen ve tasarımcı – kentli – yerel yönetimlerin işbirliği ile uygulanan kullanıcı katılımı kavramının günümüz yaşam biçimindeki gerekliliği vurgulanmakta ve konu ile ilgili yöntemler bir arada sunulmaktadır. Katılımcı yaklaşımlar, mekansal oluşumlarda toplum-mimarlık ilişkilerinin güçlenmesi için köprü görevi taşımaktadır. Bu bağlamda toplumlar, küresel düzene uygun araç ve yöntemler doğrultusunda, kentlerdeki tasarım süreçlerinde söz hakkına sahip olabilmelidir. Katılımcı yaklaşımlar olarak tanımlanan ve kentlileri tasarım sürecine dahil etmeyi amaçlayan uygulamalar, değişen dünya düzeni ile farklı boyutlar kazanmıştır. Çalışmada, küreselleşme sonrası katılımcı yaklaşımların tarihsel süreç içinde geldiği durum değerlendirmektedir. Katılım politikalarının sahip olması gereken güncel özellikler ortaya koyulmakta ve konu günümüze ait değerler çerçevesinde ele alınmaktadır. Çalışma kapsamında sunulan kuramsal veriler; İstanbul Levent’de belirlenen pilot bölgede gerçekleştirilen alan çalışması ile birleştirilerek somut veriler ortaya koyulmaktadır. Bu bağlamda, İstanbul Levent’de bulunan “pilot bölgeye dair bir kullanıcı katılımı sistem önerisi” sunulmakta ve işleyiş yöntemi açıklanmaktadır. Önerme kapsamında; kuramsal veriler, geleneksel yöntemlerin çağımıza uyarlanması ile kentin güncel dinamikleri bir arada değerlendirilmektedir.</Özetçe>
<Anahtar>Küreselleşme; Kullanıcı Katılımı; Toplum- Mimarlık İlişkisi.</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İnşaat Sektöründe Toplu Sözleşmeler ve Meslek Eğitimi açısından İşçi Hakları, Hollanda ve Türkiye Karşılaştırmaları</Başlık>
<Özetçe>‘Çalışma’ eylemi bireyin insani bir çabasıdır ve bir meta olmak yerine; saygıyı hak eden bir eylemdir. Üretim küresel bir faaliyettir ve normları bulunmalıdır. ILO gibi uluslararası kurumlar çalışma için normlar oluşturmuş; işçi ve işverenler arasında denge kurmayı amaçlamıştır. Toplu sözleşmeler, çalışmayı düzenleyen platformlardı r. Çeşitli ülkelerde farklı uygulamalar bulunsa da, AB ülkelerinde sistem; işçi işveren sendikaları ve sosyal gruplardan oluşan üçlü bir oluşum üzerinden tanımlanabilir. AB’nin rolü, ILO ve AB tarafından oluşturulmuş düzenlemeleri her ülkenin sosyal, politik ve sanayi ilişkileri bağlamında şekillendirmektir. İnşaat sektöründe Meslek Eğitim ve Yetiştirme Sistemleri toplu sözleşmelerin öne çıkan konularındandır. Mavi yakalıların meslek eğitimi, üretim ve istihdam politikaları, sosyoloji ve ekonomi doğrultusunda değişmektedir. Sektörde meslek eğitimi, üretim yapısı ve çeşitli aktörlerin ilişkileri toplu sözleşmelerle düzenlenebilmektedir. Yapım işinin taşınmayı gerektirmesi barınma gibi ihtiyaçları beraberinde getirmekte; teslim tarihine odaklı geçici çalışma, hava koşulları ve her yapının karakterine bağlı üretim şartları hukuki düzenlemeler gerektirmektedir. Toplu sözleşmeler iş hakları ve mesleki eğitim açısından; üretim koşullarında sağlık ve güvenliğin sağlanabilmesi için önemlidir. Ayrıca kaliteli üretimin sağlanması bakımından da dikkat çeker. Bu çalışma, AB çerçevesinde ekonomik önemi olan inşaat sektörünü toplu sözleşmeler ve meslek eğitimi bakımından Türkiye- Hollanda örneklerini karşılaştıracaktır.</Özetçe>
<Anahtar>İnşaat sektörü; toplu sözleşmeler; Meslek Eğitim ve Yetiştirme Sistemleri (VET Systems); AB; Hollanda; Türkiye</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Koruma Amaçlı İmar Planı Uygulanan Taşınmazlarda Sınırlandırılan Mülkiyet ve İmar Haklarının Değerlendirilerek Aktarımı</Başlık>
<Özetçe>Taşınmaz Kültür ve Tabiat Varlıklarının korunmalarını sağlamak için, özel ve tüzel kişi mülkiyetinde ve kullanımındaki varlıklara Koruma Amaçlı İmar Planı uygulamalarında; kesin yapılaşma yasaklıların mülkiyet ile yapılaşma haklarının, kısmi yapılaşma yasaklıların ise yalnız yapılaşma haklarının geliştirilen bir Temel Aktarım Modeli ile aktarımlarını gerçekleştirmektir. Aktarım, şu 3 alt başlıkta modellenen bir süreçtir; Değerlendirme, Menkulleştirme ve Aktarım olarak isimlendirilen bu alt modeller, kapsamlı bir Temel Aktarım Modeli çatısıyla bütünleştirilebilir. Bu modelde aktarım işlemleri, ilk aşamada Tescilli Taşınmaz Kültür ve Tabiat Varlıklarında koruma amacıyla sınırlandırılmış mülkiyet ve yapılaşma haklarının kısıtlanmış bölümlerinin; Maliklerine sağladığı fiziki, maddi, somut tüm unsurlarının nitelik ve niceliklerinin rayiç değer ilke ve ölçütüyle değerlendirilerek nakitle ifadesi olan, Değerlendirme alt modeliyle başlatılabilir.</Özetçe>
<Anahtar>Tescilli Taşınmaz Kültür ve Tabiat Varlıkları; Kültür ve Tabiat Varlıklarını Koruma Kanunu; Aktarım Yönetmeliği; Değerlendirme Alt Modeli; Temel Aktarım Modeli; Kamulaştırma; Değiştirme; Takas; Yerel Yönetimler; İller Bankası; Sit Sertifikası.</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari Yapılarda Saydamlık ve Mekan Tasarımında Işık Kontrolu</Başlık>
<Özetçe>İnsanların yaşam alışkanlıklarına uygun yaşam çevreleri düzenleme, mimar ve içmimarları n görevidir. Bu çalışmada, mimari yapılarda saydamlık ve mekanlarda hacim yüzeylerinde meydana gelen ışık yansımalarından yararlanılması incelenmektedir. Bölüm 1’de, saydamlık kavramının tanımı ve tanımlamanın içinde var olan yan kavramların fiziksel ve psikolojik etkileri incelenerek, ışık iletkenliğine giriş yapılmaktadır. Bölüm 2’de mimari yapılarda saydamlık kavramı ele alınıp, tarihsel süreç içindeki örnekler incelenerek, saydamlığın mimarideki gelişiminin teknolojiyle olan bağlantısı anlatılmaktadır. Cephelerdeki saydamlığın, iç mekan fonksiyonlarına göre etkisi ve doğal ışığın yüzeylere yansıması ele alınmaktadır. Sonuç olarak; duygusal faktörler dikkate alınarak, yapılardaki saydamlık oranlarının ve buna bağlı oluşan aydınlık düzeylerinin uygun biçimde denetim altına alınması gerekliliği ortaya çıkmaktadır.</Özetçe>
<Anahtar>Mimari Yapılarda Saydamlık; İç Mekanda Işık Kontrolü; Saydamlık ve Mekan</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ölü Bir Kentin Anlamı</Başlık>
<Özetçe>Doğanın mimariyle olan ilişkisi günümüzün doğadan kopmuş, tamamı ile yapay çevresinde ve kavramsal açıdan karmaşık, her insan-bir düşünce, her insan-bir mimari ideal biçiminde özetlenecek ortamında başlı başına incelenmesi, sorgulanması gereken bir konu olarak görünmektedir. Antik dönem Karya kentleri, hem etkileyici doğal yapısı, hem de içerdiği kavramsal değerler açısından çalışma yapılacak değerde görünmektedir. Bu amaçla limanlar, surlar ve teraslar ele alınmıştır. Mimari ile doğa arasındaki ilişki herhalde en iyi bir surun doğal relief üzerinde çizdiği çizginin incelenmesi veya bir teras duvarının eşyükselti eğrileri ile ilişkisinin irdelenmesi ile bulunabilir.Bu irdeleme ve incelemeler sonucunda,mimari unsurların doğa ile ilişkisinin temelde yer seçimleri şeklinde olduğu görülmüştür.</Özetçe>
<Anahtar>Karya; Yerseçimi; Doğa ve Mimarlık</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Miletos’tan İstanbul’a Liman Kentlerinde Mimarı Kimliğin Oluşumu</Başlık>
<Özetçe>Makalede önce, liman-kent ilişkisinin,Antik Çağ’da en yoğun biçimde izlenebildiği İyonya ve Karya kıyı yerleşimleri ele alınmıştır. Bunların, uygun doğa koşulları sayesinde limanın yanına kurulduğu, böylece oluşan“liman-ticaret-din-kent” dörtlüsünün de sosyo kültürel yapıyı biçimlendirdiği gözlenmektedir. Bununla bağlantılı olarak, İyonya bölgesinde, kesişen deniz ve kara ticaretinin, göçlerin, kolonileşmenin artzamanlı ve birbirleriyle bağlantılı olduğu; bunun da çevredeki uygarlıklarla teması sağladığı ve yeni düşünce biçimlerini doğurduğu saptanmaktadır. Daha sonra, liman-kent birlikteliğinin yarattığı ızgara(Hippodamos) kent dokusunun Miletos’da ortaya çıkış nedenleri,topografya, Doğu etkileri, kentin yeniden kurulma zorunluluğu, doğa filozoflarının etkilediği düşünce ortamının uygunluğu ve politikada eşitlik kavramı özetlenmiştir.Sonuç bölümünde, İyonya ve Karya liman kentlerindeki mimari kurgunun kentsel ve yapısal boyutlarına, Miletos örneğinde dikkat çekilerek, cografi konumun yanı sıra düşüncenin, inançların ve siyasal ortamın, kentin oluşumuna katkıları vurgulanmıştır.</Özetçe>
<Anahtar>Batı Anadolu; Liman; Kent Dokusu; Hippodamos; Izgara Planı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kent strüktürü ile tapınma yapıları arasındaki ilişki bağlamında Ayvalık Hamidiye Camisi</Başlık>
<Özetçe>Bu makalede, 1923 Mübadelesinde bütünüyle Türkleştirilinceye kadar Rumlardan oluşan homojen bir sosyal, etnik ve dini yapıyla gelişmiş Ayvalık kentinin yerleşme düzenine 19. yüzyılın ikinci yarısında eklenen Osmanlı yapısı Hamidiye Camisi’nin mevcut kentsel morfolojiye yaptığı etki ve getirdiği anlam ortaya çıkarılmaya çalışılmıştır. Makalenin birici bölümünde İtalyan ve Fransız okullarından ve Lynch’in sınıflandırmasından oluşan karma bir yöntemle Ayvalık’ın kentsel morfolojik çözümlemesi yapılmaktadır. Makalenin ikinci bölümünde, Osmanlı’nın şehircilik anlayışında tapınma yapılarının yer seçimlerinde izlenen genel yaklaşımların ışığında, Hamidiye Camisi’nin anlamı, ilk bakışta olağandışı görünen yerleşim seçimi ve kentin mevcut dokusuna etkisi ele alınmıştır. Bu bağlamda Hamidiye Camisi, Ayvalık’ta o dönemde ikamet eden çok az sayıdaki müslüman cemaate hizmet etmekten öte bir anlam içerir. Cami özellikle kentin strüktüründe edindiği kritik konumuyla; özerk bir yönetime sahip kent devleti imkânının sağladığı ekonomik ve kültürel refah döneminin ardından gelen 1821 isyanı sonrasında idareyi ele alan merkezi yönetimin, yani Osmanlı Payitahtlığının iktidarının simgesel bir göstergesi gibidir.</Özetçe>
<Anahtar>Tapınma yapıları, Cami mimarisi, Kent kurgusu, Osmanlı mimarisi, Kilise mimarisi</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Eskişehir Devlet Demir Yolları Yerleşkesi Lojman Konutları Plan Tipolojileri Üzerine bir Çalışma</Başlık>
<Özetçe>Sanayi yapıları yalnızca makineleri barındıran binalar değil, yeni bir yaşam tarzının ve kültürünün topluma tanıtılmasının ve yayılmasının araçlarıdırlar. Sanayi yapıları, modern sanayinin ortaya çıkardığı sınıfsal yapıdan başlayarak, işyeri ilişkilerine uzanan toplumsal dönüşümlerin ortak mekânı olarak kabul edilebilir (Doğan, 2009:77). Bu kapsamda, İngiltere, Almanya ve ABD’de endüstri devrimi ile birlikte artan üretim mekânları ile yaygınlık kazanan, sanayi yapıları kurucuları, çalışanlardan daha etkin bir biçimde yararlanmak ve daha verimli şartlar sunma kaygısı ile Company Town’ları (Şirket Kentlerini) oluşturmuşlardır.Sanayileşme, Batıda olduğu gibi Modern Türkiye’nin kurucu öğelerinden olmuş, bir yandan toplumu dönüştürüp farklılaştırırken, diğer yandan toplumu örgütlemenin ve onun iç dinamiklerine müdahale etmenin bir aracı olarak kullanılmıştır.  Aynı zamanda sanayi kuruluşları ile konut kurguları, kentin konut kültürünün anlaşılmasında önemli bir veri teşkil etmiştir.

Bu kapsamda ele alınan, Eskişehir Devlet Demir Yolları (Tülomsaş) Yerleşkesi; günümüz endüstriyel mirasının fonksiyonel ve mekânsal bağlamda öncü örneklerindendir. Eskişehir kenti için bir prototip olma özelliği taşıyan yerleşke; çalışanlarının çalışma dışında, barınma, sosyal, kültürel ve eğitime yönelik gereksinimlerini karşılayan mikro ölçekli bir kent modeli ortaya koyan ilk yapılanmalardan biri olma özelliği taşımaktadır. Eskişehir kenti için özellikle inşa edildiği dönemde ve sonrasında önemli bir ekonomik ve sosyal dinamik oluşturmuştur.

Makale kapsamında; Batıda 1800’lü yıllarda ortaya çıkan Türkiye’de ise Cumhuriyetin ilanı ile örneklerini veren Şirket Kentlerinin gelişimi özetlenerek Eskişehir’de bir şirket kenti Company Town örneği olan Devlet Demir Yolları (Tülomsaş) Yerleşkesi konut plan tipolojileri incelenecektir</Özetçe>
<Anahtar>Şirket Kenti, Sanayi Yapıları; Toplu Konut; Konut Tipolojisi</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Temalı Otel : Yok-Mekanla Var Edilmeye Çalışılan ‘Kurgu Mekan’</Başlık>
<Özetçe>Günümüzde seyahate zaman ayıran kesimin istekleri doğrultusunda yapılan seçimlerde; kültürel kazanımların yerine lükse olan düşkünlük ve bunun bir başarı statüsü olarak görülmesi, tüketimin turizm kavramının merkezine yerleşmesine yol açmıştır. Turizm, bu dönemde varlığını devam ettirebilmek için farklı arayışlar içerisine girmiş ve temalı oteller ortaya çıkmıştır. Temalı otellerde mekan, karmaşa içerisinde ve zaman kavramından yoksundur. Bu otellerin yok mekanlar olarak tanımlanmasının sebebi, tasarlanan mekanların zamanla ve tarihle olan çelişkili ilişkileridir. Ancak mekan tasarlama süreci; havaalanları, süpermarketlerde olduğu gibi yok mekan tasarlamak amacıyla gerçekleşmemektedir. Bilinçli olarak hedeflenen, hayale dayalı kurguların hayat bulduğu bir mekan yaratmaktır. Bu nedenle temalı otellerde yok mekan yerine, kurgu mekan tanımı getirilmelidir. Kurgu-mekan; olmayan niteliklerin varmış gibi gösterilmeye çalışıldığı, yer ve zaman ilişkisinin kurulamadığı, kendisi ve çevresiyle çelişkiler içinde var olan mekanlardır. Tüketimin mekanlar üzerindeki etkisini artırması, kurgu mekanları yaratmıştır. Kurgu mekanlarda asıl tüketilen, tarih, zaman ve yerellik kavramlarıdır. Turizmin temelinde psikolojik tatmin duygusu var olduğu sürece; kurgu mekanlar tasarlanmaya devam edilecektir.</Özetçe>
<Anahtar>Turizm; Tüketim; Temalı Oteller; Mekan; Kurgu Mekan</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>HIP Otel (Kendine Özgü Mekanlar /Highly Individual Places) Olarak Tanımlanan Konaklama Mekanlarının Analizi</Başlık>
<Özetçe>Konaklama mekanlarının tarihsel süreçte gelişimi ile birlikte seyahat ve konaklama kavramlarının anlamı boyutunda da gelişmeler olmuştur. Günümüzde gelişen teknoloji ve iletişimin verdiği ivme ile sektör olarak güçlenen “turizm”, ekonomik hareketliliğin sürdürülmesi noktasında giderek önemini arttırmıştır. Her alanda bilgi ve tecrübe paylaşımının gerekliliği farklı sektörlerle turizm sektörünü buluşturmuş, alışkanlıklar; bireysel istekler ve çağdaş gereksinimler doğrultusunda yeniden programlanmaya başlanmıştır. Bu doğrultuda konaklama mekanları da alışılmış, standartların dışında yeni tanımlar kazanmıştır. Özellikle konaklama mekanlarının yeniden sınıflandırılması gerekliliğinden hareketle, zaman içinde turizm alanında mekan ve konaklama anlayışını ifade eden yeni terimler içmimarlık literatürüne girmeye başlamıştır. İngilizcesi “Highly Individual Places” olan Türkçe’ye “Kendine Özgü Mekanlar” olarak çevrilen ifade, İngilizce tanımın baş harflerinin kullanılması ile kısaltılmış ve “Hip” alternatif otellerin genel sıfatı haline gelmiştir.</Özetçe>
<Anahtar>Turizm; Hip Oteller; Farklı Turizm Yapıları; Kendine Özgü Mekanlar</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Fiziksel Çevre Tasarım Destek Modeli</Başlık>
<Özetçe>Günışığı mimarlığın temel girdilerinden birisidir. Tasarımda, günışığı ile diğer fiziksel çevre verileri arasındaki bağı kuracak ve güçlendirecek, tasarımcıya destek olacak bilgi dağarcığının oluşması gerekmektedir. Çalışmada, günışığı ile fiziksel çevre konularının mekân ve tasarımla ilişkisini kuran bir model geliştirilmesi hedeflenmektedir. Oluşturulan “Tasarım Destek Modeli”in de tasarımcının her tasarım için fiziksel çevre eğiliminin farklı olacağı kabulü yapılmakta ve Analitik Hiyerarşi Yöntemi (AHP)(Analytic Hierarchy Process) kullanarak tasarımcının eğilimi, tasarımcı ile etkileşimli olarak belirlenmektedir. Belirli bir mekân için günışığı ve fiziksel çevre çözümlemesi her bir faktör için yapıldıktan sonra  oluşturulan model, belirlenen sorunlara karşı tasarımcıya çözüm alternatifleri sunmaktadır. Çözüm alternatiflerini tasarımcının tasarımı için değerlendirebilmesi için yine AHP matematiksel karar verme yöntemi kullanılarak, sorunlar ile ilişkili bir karar ağırlığı oluşturulmaktadır. Böylece geliştirilen model, tasarımcıların tasarladıkları mekanlarda kullanıcı konforunu sağlamalarına, mekânsal kaliteyi arttırmalarına yardımcı olacaktır.</Özetçe>
<Anahtar>Günışığı; Enerji; Fiziksel Çevre; Isısal Konfor; Erken Tasarım; Mimari Tasarım; Analitik Hiyerarşik Yöntemi (AHP); Tasarım Destek Modeli</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sanayi-î Nefise Mektebinden Üniversiteye Bir Mekânın Tasarım ve Değişimi</Başlık>
<Özetçe>Kuruluşundan, 1927 yılında Fındıklı’da Sultan Abdülmecid’in kızları Cemile ve Münire Sultan için yapılmış olan Çifte Saraydan Osmanlı’nın son meclisi olarak da kullanılan Cemile Sultan Sarayına taşınana değin çok farklı binalarda eğitim yapan Sanayi-i Nefise Mektebi Alisi, bu tarihinde ilk kez yerleşik bir düzene geçiyordu. Bu rahatlama 1948 yılına dek sürecek, bir yangın ile Akademi’nin kurmaya çalıştığı düzen bir süreliğine bozulacaktır. 1953 yılında yenilenen Akademi binası, saray yapısının planlama ilkelerini modern mimari ilkeleri ile birleştirmiştir.Bu yazıya konu olan Konferans Salonu, binanın saray döneminde üst sofası’dır. 1954 yenilemesinde de aynı yerde benzer bir anlayışla sergi ve toplantı amaçlı bir salon planlanır. Akademi’nin yükselme devri olarak anılabilecek olan 1960’lı yıllarda salon projelendirilerek çok amaçlı kullanıma yönelik esnek bir çözüm getirilir. Daha sonraları ise mekan ihtiyaçları, derslik sorunları ve bahçeye yapılan yeni toplantı salonunun da etkisiyle Konferans Salonu giderek küçülmeye ve kurum içindeki önemini yitirmeye başlar.Bu yazı, Konferans Salonunun 1927 yılından günümüze kadar uzanan mekansal değişimini, Akademi ortamı ile aktarmaya çalışmaktadır.</Özetçe>
<Anahtar>Fındıklı Çifte Sarayları; Cemile Sultan Sarayı; Sanayi-î Nefise Mekteb- î Âlisi; Güzel Sanatlar Akademisi; Konferans Salonu; Çok Amaçlı Salon; Sedad Hakkı Eldem; Mehmet Ali Handan; Utarit İzgi; Esad Suher; Modernizm; Brütalizm; Sofa; Hafif duvar; Bölme du</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kentsel ve Kolektif Belleğin Sürekliliği Bağlamında Kamusal Mekanlar: ULAP Platz Örneği, Almanya</Başlık>
<Özetçe>20.yy.’da hız kazanarak değişen yaşam biçimlerimiz, yaşamlarımızın geçtiği mekanları da hızlı biçimde değiştirmektedir. Bu hızlı dönüşüm, insanların geçmiş ile bugün arasındaki dinamikleri daha fazla sorgulamasına, anlamaya çalışmasına sebep olmuş, bu da bellek, kimlik, aidiyet gibi kökenlere ve kültürlere ilişkin çalışmalarda fark edilir bir artışa yol açmıştır. Bu çalışmalardan bellekle ilgili olanların bir kısmı “bellek ve mekan” ilişkisine odaklanmış ve bizlere kent ve mimarlığa ilişkin birçok yeni perspektif kazandırmıştır. Bu makale de, belleğin mekanla kurduğu pek cok ilişkinin yanı sıra, birbiri üzerinden türettiği bir süreklilik ilişkisi içerisinde de olduğunu, Berlin’den verilen bir örnek üzerinden göstermeyi amaçlamaktadır.

Berlin’ in bugünkü Mitte bölgesinde, yeralan “Ulap Platz” projesi, kentsel ve kolektif bellekte varolan kırılmaları onararak, yeniden sürekliliğini sağlamadaki başarısı sebebiyle bu çalışma kapsamında örneklendirilmiştir. 2008 yılında uygulanmış olan proje, 2010 yılında “Avrupa Kentsel Kamusal Alan Ödülü” nü (The European Prize for Urban Public Space) almıştır.</Özetçe>
<Anahtar>Kentsel bellek; kolektif bellek; belleğin sürekliliği; kamusal alan</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kalkınma Planları Çerçevesinde Türkiye’de Endüstri Ürünleri Tasarımı Eğitimi</Başlık>
<Özetçe>1960lı yıllarda planlı kalkınma dönemine giren ülkemizde bugüne kadar dokuz adet kalkınma planı yapılmıştır. Bugün 2007-2013 yıllarını kapsayan Dokuzuncu Kalkınma Planı yürürlüktedir. Dokuz adet kalkınma planı incelendiğinde özellikle ilk planlarda tasarım alanına ait net bir öngörü bulunmadığı ortaya çıkmakta ancak son dönem planlarında ise endüstri ürünleri tasarımının dış pazarlar için artan önemi vurgulanmaktadır. Kalkınma planlarından farklı olarak endüstri ürünleri tasarımı eğitimi ise geçen süre zarfında gelişmiş ve çeşitlenmiş ihtiyaç duyulan iş gücü stokunu yaratmıştır. Ülkemizde endüstri ürünleri tasarımı eğitimi ulusal tasarım politikasından mahrum olarak kurumsallaşmış uzun müddet kaynaklarını endüstride ve toplumda tasarım bilinci oluşmasına harcamıştır. Günümüzde farklı kurumlar oluşturdukları konseyler vasıtasıyla ulusal tasarım politikası yaratmaya çalışmakta ancak bu girişimler ya gerekli devlet desteği görmediğinden ya da eksik temsiliyetten başarılı olamamaktadır. Bu çalışmada kalkınma planları çerçevesinde tasarım endüstri ürünleri tasarımı eğitiminin gelişimi incelenecektir. Çalışma endüstri ürünleri tasarımı eğitiminin gelişmesi için ihtiyaç duyulan unsurların güncel girişimler bağlamında genel bir değerlendirmesi ile sonuçlanacaktır.</Özetçe>
<Anahtar>Endüstri Ürünleri Tasarımı Eğitimi, Kalkınma Planları, Ulusal Tasarım Politikası</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Modernist Bir İlk Yapıt: Mimar Maruf Önal’ın Dr. Fahrettin Belen Evi</Başlık>
<Özetçe>2010 yılında kaybettiğimiz Mimar MarufÖnal’ın (1918) ilk yapıtı olan Dr. Belen Evi (1943) İstanbul’da inşa edilmiş sayılı modernist konuttan biridir. Önal, mütevazı kişilik ve yapıları ile az sayıda yayına konu olmuştur. Bu araştırma, günümüzde adeta “anonimleşme”ye başlayan, bu küçük ama modernist mimarlığın tipik özelliklerini barındırabilmiş binaya yakından bakmayı amaçlamaktadır. Zira mimarının yaklaşımı Cumhuriyet Dönemi Türk Mimarlığı bağlamında, Türkiye’de modernizmin ilk yıllarına yeniden bakmak için bir imkân sunmaktadır. Türkiye’de o dönem mimarlıkta görülen temel ikiliğin, batıdakini takip eden modernleşme arayışıyla, yeni kurulan Cumhuriyetin elitlerinin kültürel, ulusal, tarihsel kimlik arayışı arasında olduğu söylenebilir. Önal’ın Vişnezade’de yaptığı Dr. Belen Evi’ni özel kılan şey, Türk modernizmine ait bu gerilimin baskın olduğu bir dönemde, tarihsel, yerel ve kültürel referanslardan arınmış, rasyonel bir tutum izlemesidir. Bitişik nizamdaki yapının kimliğini belirleyen dar ön cephesi adeta soyut olarak ele alınmıştır, cephe kaplamalarındaki olumsuz değişikliklere rağmen, “zaman ötesi” niteliğini sürdürmekte, korunması gerekmektedir.</Özetçe>
<Anahtar>Maruf Önal; Dr. Belen Evi; Cumhuriyet Mimarlığı; Modernizm</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Geleneksel Yerleşmelerde Mekansal Süreklilik Üzerine Bir Alan Çalışması “Stratonikeia-Eskihisar Köyü”</Başlık>
<Özetçe>Geçmiş uygarlıklar, kendilerini büyük ölçüde yapılı çevreleriyle bize anlatırlar. Bu nedenle, mimari mirası oluşturan yapılı çevrelerin belgelenmeleri gelecek nesillere aktarılmaları açısından önemlidir. Makale konusu olan Stratonikeia ya da Eskihisar Köyü; kendi kurallarına bağlı kendi kültürünün izlerini taşıyan karakteristik yapıda iki farklı uygarlığın izlerini barındırmaktadır. Büyük ölçüde genel yapısını koruyarak günümüze kadar gelmiş olan, antik dönem yapıları ve sivil mimarinin bir arada olduğu yerleşmeler, iç içe geçen yapıları ve sergilediği “bütün” nedeni ile mekânsal sürekliğe örnek olarak gösterilebilir. Bununla birlikte köyün ve antik kentin, aynı fiziksel çevrede kurulmuş olmaları Eskihisar’ın çalışma alanı olarak seçilmesinde etkili olmuştur. 2002 yılında yapılan Eskihisar köyü belgeleme çalışmasının sonuçlarını içeren makalede, sivil mimarlık örneklerinden ev, kahve ve dükkân yapıları ile birlikte anıtsal çınar ağaçlarıyla dikkat çeken köy meydanı ve meydandaki Şaban Ağa Camii konu edilmiştir.</Özetçe>
<Anahtar>Stratonikeia; Eskihisar; süreklilik; devamlılık; Şaban Ağa Camii; sivil mimari; yerleşim</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimarlıkta Yersizleşme ve Yerin -Yeniden Üretimi</Başlık>
<Özetçe>Mimarlıkta yersizleşme, mimari ürününün, herhangi bir coğrafi bölgeye, kültürel yapıya, düşünsel dizgeye ya da zamana ait olamaması; burada ya da orada, bu zamanda ya da o zamanda üretiminin fark etmemesi; kendine bir yer-yurt edinememesi ve tekil bir öğe olmanın ötesine geçemeyişi olgusudur. Başka bir deyişle mimari tasarımı yönlendiren veriler bütünü olarak yerleri yer yapan niteliklerin giderek ortadan kalkması, çevrenin iletişimsel gücünün azalması, mimarlık kuramında ise söylemlerin anlatımsal bütünlüğünün kalmayışı, kavramların ait olduğu düşünce yurtluklarından kopması sürecidir. Özetle yersizleşme, fiziksel çevreden kültüre değerler bütünlüğüne, tarihsel dönemsellikten kuramsal dizgeye çeşitli boyutlarda ya da kavrayışlar altında görülen bir bağlamsızlaşma sorunudur. Bu çalışmada öncelikle böyle bir olgunun varlığı, mimarlık disiplini açısından bir sorun olarak görülüp görülemeyeceği sorgulanmış, sorunun kaynakları, sınırları ve etkileri araştırılmıştır. Elde edilen veriler doğrultusunda mimarlık disiplini açısından “yersizleşme” için yeni bir kavramsallaştırma hedeflenmiştir. Konu, bu çerçevede “Yer”, “Yersizleşme” ve “Yerin–Yeniden- Üretimi” olmak üzere üç ana bölüm halinde ele alınmıştır.</Özetçe>
<Anahtar>Mimarlık, Yer, Yersizleşme, Küreselleşme, Tasarım</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>TÜKETİME BAĞLI BİR KİMLİK ÖĞESİ OLARAK KONUT</Başlık>
<Özetçe>Günümüzde konut alanlarının üretiminde, kamu denetiminden çok piyasada üretimi belirleyen süreçlerin etkili olduğu görülmektedir. Türkiye’nin serbest piyasa ekonomisine geçmesinden bu yana, küresel ölçekte izlenebilen eğilimlere de uygun şekilde, lüks tüketime yönelen bir kitle ortaya çıkmıştır. Lüks konut, artık bir yatırım aracı olduğu kadar, toplumsal statüyü de simgeleyen bir tüketim malı haline gelmiştir. Temel insan gereksinimlerinden olan konuta bu şekilde yaklaşmak, planlama alanı açısından bir takım sorun alanlarını gündeme getirmektedir. Barınma amacı ile tüm gelir grupları için yeterli ve erişilebilir konut alanları planlaması yaklaşımının yetersizlik gösterdiği, piyasa süreçleri içinde kentin çeperlerine yerleşerek kentin yayılmasında belirleyici olan yeni konut sitelerinin (kapalı siteler) oluşturulduğu görülmektedir. Yalnızca kapalı siteler değil, merkez ve çeperdeki diğer projeler de barınma hakkından çok tüketilebilirliği hedeflemektedir. Konutlaşmaya bu yaklaşım biçimi, kent planlamanın doğası ile çelişmektedir. Bu makalenin amacı, mevcut eğilimler içinden kapalı siteleri kent planlama disiplini açısından, özellikle tüketim toplumu dinamikleri çerçevesinde literatürdeki yaklaşımlar üzerinden ve İstanbul’a referansla tartışmaktır.</Özetçe>
<Anahtar>Tüketim toplumu; kapalı siteler; konutlaşma; yaşam tarzı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>kent uçar yazı kalır</Başlık>
<Özetçe>Bu çalışmada alışveriş eyleminin kentleşmedeki rolü, Almere kenti ve Harvard Design School Guide to Shopping kitabının çapraz okunması ile incelenmiştir. Aynı dönemlerde ortaya çıkan Almere master planı ve HDSGS’yi hazırlayan ekiplerin ortak noktası Rem Koolhaas’tır. Bir kent merkezinin ortaya çıkış sürecine paralel olarak, mimarların kentsel tasarımdaki tereddütleri, öz eleştirileri de bu çalışmada ele alınır; planlama ve kentsel tasarım disiplinin bu boyutunun da makaleye dahil edilmesi amaçlanmıştır.  Kuruluşu 70’li yıllara dayanan Almere’nin yeni bir kent merkezi tasarımı için 1994 yılında açtığı yarışma ile başlayan süreç ve Koolhaas’ın Harvard Design School’daki öğrencileri ile beraber hazırladığı, 2001 yılında yayımlanan kitap arasında olabileceği öngörülen bağlar incelenerek, güncel kentleşme paradigmalarına dair bir kesit ele alınır. Koolhaas ve ekibinin master plan tasarımındaki kararlarının, HDSGS’deki araştırma ve yorumlamalarla  ne derece ilişkili olabileceği sorgulaması  üzerinden yapılan bu çapraz okumanın, kentleşme süreçlerinin ardında yatan çok aktörlü hikayelere dair bir zemin oluşturması amaçlanır. Almere’nin geçirdiği değişimler, kent yöneticilerinin bu süreçteki rolü ve alışverişin bir kent tasarımını nasıl şekillendirebileceği  çeşitli örnekler üzerinden incelenirken, mimarın bugün kentteki konumu da sorgulanır.</Özetçe>
<Anahtar>Alışveriş; Almere; Rem Koolhaas</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>AFET RİSKİ ALTINDAKİ ALANLARIN DÖNÜŞTÜRÜLMESİNDE İMAR PLANI UYGULAMALARIYLA SINIRLANDIRILAN MÜLKİYET VE İMAR HAKLARININ AKTARIMI</Başlık>
<Özetçe>Kırsal veya kentsel koruma (deniz, kıyı, çevre, yer altı ve yer üstü suları, akarsu, orman, mera, milli park, sit alanları, ören yerleri v.b.), yenileme, dönüşüm ve afet (deprem, sel, heyelan v.b.) önlemlerine ilişkin imar planlarının sınırlandırdığı özel ve tüzel mülkiyete konu olan her türlü mülkiyet ve imar haklarının ilişkili tüm haklarla birlikte belli bir sistematik altında toplanıp konularına göre birleştirilerek değerlendirilip, yerel yönetimlerce belirlenen ayrılacak alanlara somut değerler üzerinden aktarılması gerekmektedir. Ancak, ülke çapında bu uygulamaların kamulaştırma yerine gerçekleştirilebilmesi; aktarım, dönüşüm, imar hakkı gibi kavramların yasal tanımlarının ayrıntılı olarak yapılmasına bağlıdır. Bu bildiride önerilen “Mülkiyet ve İmar Haklarının Aktarımı Modeli”, yasal-yönetsel kuramlar, ülke düzeyinde koruma amaçlı imar uygulamalarının yanı sıra, tüm afetlere karşı alınacak taşınmazlarla ilgili önlemleri ayrıca kentsel dönüşüm uygulamalarını da içeren çalışmaları olanaklı kılmaktadır.</Özetçe>
<Anahtar>Afet, Risk Yönetimi ve Sakınım Planlaması; Kentsel Koruma ve Yenileme; Planlamada Nicel Yöntemler ve Modelleme; Mülkiyet ve İmar Haklarının Aktarımı; Kentsel Dönüşüm
</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>OFİS İÇ MEKAN TASARIMLARINDA GELİŞEN TEKNOLOJİLER IŞIĞINDA ESNEKLİK</Başlık>
<Özetçe>Ofisler; farklı boyutlardaki hiyerarşik yapıları sonucunda çeşitli sosyal ilişkilerin oluşmasına ortam sağlayan ve bünyesinde yer alan çalışanların yaptıkları işler doğrultusunda şekillenen mekanlardır. Ofislerde, bilgi / bilişim, enformasyon, jenerik,  aydınlatma, iklimlendirme, malzeme ve üretim teknolojilerinden fazlasıyla yararlanılmaktadır. Mekanların planlanmasının, donatı elemanlarının tasarımlarının ve yapılan işin gerektirdiği yöntemlere bağlı olarak kullanılacak çalışma sistemlerinin mekansal değişimlere cevap verebilecek esneklikte olmasına çalışılmaktadır. Çünkü; sabit bir çözümün değişen koşullara adapte olabilmesi oldukça zordur. Bu amaçla gelişen teknolojiler ışığında tasarlanan esnek ofis iç mekanlarında yeni kavramlar, yeni yaklaşımlar ve farklı uygulanma şekilleri kullanılmaktadır. Teknolojinin getirdiği değişebilirlik, uygulanabilirlik ve mobil olma özellikleri ile esnek tasarımlar desteklenmektedir. Esneklik kavramı sadece çalışma mekanı için değil aynı zamanda ilişkiler ve harcanan zaman için de alternatif ve hayatı kolaylaştırıcı sonuçlar doğurmaktadır. Günümüz ofis tasarımlarında paylaşım, sosyallik, hız, bilgi akışı, verimlilik, ev konforu ön planda tutulmaktadır. Bu yaklaşımla yapılan çalışmada yurtiçi ve yurtdışından olmak üzere pek çok ofis mekanı üzerinde incelemeler yapılmış ve odak noktası İstanbul olarak belirlenmiştir. Seçilen ofis örnekleri üzerinde gelişen teknolojilerin tasarımlardaki yansımaları ve esneklik anlayışının nasıl etkili hale geldiği incelenmiştir.</Özetçe>
<Anahtar>Ofis; İç Mekan Tasarımı; Teknoloji; Esneklik</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari Üretimde Kullanım ve(ya) Katılım</Başlık>
<Özetçe>Çalışma, günümüz mimari atmosferinde sıklıkla telaffuz edilen ”kullanıcı katılımı”na ilişkin bir araştırma olarak ele alınmıştır. ”Kullanmak” ve ”katılmak” gibi birbirinden farklı iki eylemin birarada tasavvur edilmesinin nasıl bir mimari üretime karşılık geleceği sorusu, çalışmanın çıkış noktasıdır. Bu bağlamda, mimarlık tarihi ve sosyal disiplinler alanlarında kullanıcının tanımına ilişkin kırılmalarla birlikte, kullanıcının günümüz mimarlık üretiminde nasıl bir “ilişkiler ağı” içinde yer aldığını kavramak çalışmanın esasını oluşturur.

Mekânın bir ”ilişkiler ağı” ile örülü olması, zaman içerisinde mekânın kuruluşunun, başından sonuna tek elden çıkan üretimden, gittikçe daha da karmaşıklaşan bir üretim sürecine dönüşmesi, günümüzde özellikle kullanıcı-ürün arayüzü bağlamında yeni tartışmaların zorunlu hale geldiği açık uçlu bir sistemi gündeme taşır. Bu yaklaşım, gerek tarihsel kırılmaların anlaşılması gerekse de kuramsal tartışmaların mimari üretime yansımaları ekseninde ele alınmıştır.</Özetçe>
<Anahtar>Mimari üretim; Kullanıcı; Katılım; Tüketici; Yanılsama</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Endüstriyel Tasarımda Paradigma Kaymaları İşlev/Anlam İkiliğinin Aşılmasına İlişkin Bir Öneri</Başlık>
<Özetçe>Tasarım alanındaki paradigma kaymaları, 1960’larda bilim felsefesi alanında ortaya çıkan pozitivizm sonrası yaklaşımları takip eder. Bu çalışmada, ilkin bilimi, rasyonel bir bilme tarzı olarak gören ‘pozitivist (mantıkçı) bilim anlayışı’ ile ‘işlevselci tasarım anlayışı’ arasındaki ilişki kurulacaktır. Ardından, ‘anlam’ı tasarımın yeni temeli haline getirmeye çalıfşan ‘insan-merkezli tasarım anlayışı’ ile pozitivizm sonrası yeni bilim felsefesi yaklaşımları arasındaki ilişki ele alınacaktır.

Tasarım alanına ilişkin paradigma kaymaları, genellikle işlev odaklı bir tasarım anlayışından başlayan ve anlam odaklı bir başkasında sonlanan bir bağlamda ele alınır. Ne var ki, bu çaışma, tasarımın, ‘işlev’ ya da ‘anlam’ temeli üzerinde inşa edilme girişimlerinin aynı epistemolojik varsayıma dayandıkları iddiasıyla ‘işlev/anlam ikiliği’nin Aktör-Network Teorisi (ANT) aracılığıyla nasıl aşılabileceğini ortaya konmaya çalışacaktır.
</Özetçe>
<Anahtar>İşlevselcilik, Pozitivizm, Post-pozitivizm, İşlev-merkezli tasarım, insan-merkezli tasarım, Aktör-Network Teorisi (ANT)</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sibertektonik Mekân</Başlık>
<Özetçe>“Sibertektonik Mekân”, sibernetik bilginin mekânın tektoniğine eklemlenmesi ve bu çok katmanlı yeni mekânın bedene eklemlenmiş sibernetik uzantılarla kavranabilmesi sonuncunda “yeni” bir mekân deneyimi sunmaktadır. Bu çalışma ile insanın mesken tutma/varoluş sürecinde, gelişen yeni teknolojiler ve arayüzler doğrultusunda mimarlığın temel sorunsalı olan mekân ve mekânsal deneyim bağlamında açığa çıkma potansiyeli olan “yeni”nin ipuçlarını araştırılmıştır. İnsanın mesken tutma/ varoluş sürecinde “Sibertektonik Mekân”ın yerinin mimarlık bağlamında araştırılması, yorumlanması ve anlamlandırılmasının önemli olduğu düşünülmektedir.

“Sibertektonik Mekân”a ilişkin araştırmanın kuramsal perspektifinin geliştirilmesinde Sanallık Gerçeklik Paradigması, Sibermekân Olgusu, Beden Mekân Deneyimi ve Uzantı Olgusu, Olay- Mekân-Eylem Örüntüsü kavramları temel kurguyu oluşturmaktadır. Bu kurgu bağlamında gerçekleştirilen uygulamalar ile araştırma sürecinde sibertektonik mekan kavramı anlamlandırılmaya çalışılmıştır. Mevcut bir fiziki mekâna müdahale ederek, sibernetik öğelerle artırılmış bir mekân deneyiminin keşfedildiği Mekan +: Kütüphane, Mekan +: Sergi, Mekan +: Kampüs uygulamaları ile “Sibertektonik Mekân”ın sunduğu yeni mekan deneyimine dair olasılıklar, ilk elden deneyim ve katılımcı gözlem yöntemleriyle elde edilen bilgi ve deneyimler yorumlanmıştır.</Özetçe>
<Anahtar>Beden, Mekan, Olay, Sanallık, Artırılmış Gerçeklik</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul’da Orta Bizans Dönemi’ne Ait Üç Anıt İle Çevrelerinin Bütünleşik Olarak Korunması İçin Öneriler</Başlık>
<Özetçe>Çalışmada 843-1204 yılları arasında, başkent olarak tüm ekonomik, sosyal, mimari gelişmelerin merkezi durumundaki Konstantinopolis’te inşa edilerek, günümüze ulaşabilen kiliselerden: Vefa Kilise, Atik Mustafa Paşa, Fethiye (Pammakaristos Manastırı Kilisesi) camileri koruma disiplini açısından incelenmiştir. Bu yapılar ve çevrelerinin özgün niteliklerinin korunması, kentsel belleğin sürekliliği ve içinde bulundukları dokuyla bütünleşik değer oluşturmaları açılarından önemlidir. Ortaçağ İstanbul’undan günümüze, mimari üslupları, mekan tasarımları, opus sectile, mozaik, fresk ve keramoplastik bezeme öğeleriyle, eşsiz birer tarihi belge niteliği taşıyan bu üç anıt, dönemlerinin yapım tekniklerinin, estetik değerlerinin, mimari ve sosyal ortamlarının anlaşılmasına olanak sağlamaktadır. Vefa, Çarşamba, Ayvansaray semtlerinde bulunan bu önemli anıtlar, uzun süren bakımsızlık ve koruma yönünde tutarlı bir program olmaması sonucu tahribe açıktır. Ele alınan üç anıt ve çevreleriyle ilgili ayrıntılı tarihsel araştırma, hassas ölçümler, fotoğraf ve çizimle belgeleme yapılmış ve koruma sorunları irdelenmiştir.</Özetçe>
<Anahtar>İstanbul; Orta Bizans Dönemi; Kilise; Vefa Kilise Camii; Atik Mustafa Paşa Camii; Fethiye Camii ve Müzesi; Pammakaristos Manastırı Kilisesi; Dünya Mirası; Koruma</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kayseri Kırsalı’ndaki Yığma Konutlar İçin Duvar Tipi Önerisi</Başlık>
<Özetçe>Nüfusunun %35’inin kırsal alanlarda yaşadığı ülkemizde sürdürülebilir kırsal kalkınma giderek önemi artan bir konu olarak karşımıza çıkmaktadır. Ekonomik, toplumsal ve çevresel boyutları olan sürdürülebilir kırsal kalkınmada, en önemli sorunlardan biri kırsal alandaki mevcut yapıların sürdürülebilirliği ve bununla birlikte yeni yapılaşmalarda yerel mimarlık ve yapım geleneklerinin sürdürülebilirliğinin sağlanmasıdır. Bu çalışmada sürdürülebilir kırsal kalkınma kavramı ve ülkemiz için önemi tanımlandıktan sonra, sürdürülebilir kalkınmada önemli bir yeri olan konut sorunundan söz edilmektedir. Çalışmanın amacı ise 2008 yılında, MSGSÜ ile TC. Bayındırlık ve İskan Bakanlığı arasında “Kırsal Alanda Yöresel Mimari Özelliklerin Belirlenmesi, Rehber Bir Kitap ve Örnek Projelerin Oluşturulması” projesi ile yapılan çalışmalara ek olarak, bu yörede yapılacak konutlarda uygulanabilecek bir duvar tipi önerisi ortaya koymaktır. Çalışmada sırasıyla şu aşamalar yer almıştır: Yapı malzemelerine yönelik analiz ve değerlendirmelerin yapılması, duvar tipi için önerilen yapı malzemelerinin özelliklerinin tanıtılması, yapı elemanlarının kuruluş özelliklerinin açıklanması, sonuç ve değerlendirme.</Özetçe>
<Anahtar>Kırsal konut; sürdürülebilir kırsal kalkınma; kırsal yerleşmeler; yığma yapı</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul’da Orta Bizans Dönemi’ne ait üç anıt ile çevrelerinin bütünleşik olarak korunması için öneriler</Başlık>
<Özetçe>İstanbul’un UNESCO tarafından Dünya Mirası Listesi’ne alınan “Tarihi Alanları” içinde, Bizans dönemi anıtları önemli bir yer tutmaktadır. Çalışmada 843-1204 yılları arasında, başkent olarak tüm ekonomik, sosyal, mimari gelişmelerin merkezi durumundaki Konstantinopolis’te inşa edilerek, günümüze ulaşabilen kiliselerden üçü : Vefa Kilise, Atik Mustafa Paşa, Fethiye (Pammakaristos Manastırı Kilisesi) Camileri koruma disiplini açısından incelenmiş ve öneriler geliştirilmiştir. Bu yapılar ve çevrelerinin özgün niteliklerinin korunması, kentsel belleğin sürekliliği ve içinde bulundukları dokuyla bütünleşik değer oluşturmaları açılarından önemlidir. Ortaçağ İstanbul’undan günümüze, mimari üslupları, mekan tasarımları, opus sectile, mozaik, fresk ya da keramoplastik bezeme öğeleriyle, eşsiz birer tarihi belge niteliği taşımakta olan bu üç anıt, dönemlerinin yapım tekniklerinin, estetik değerlerinin, mimari ve sosyal ortamlarının anlaşılmasına olanak sağlamaktadır. Uzun zamandır kapsamlı bir bilimsel araştırmanın konusunu oluşturmayan bu yapılara, önemleri ve çevrelerinin de acil müdahale gerektirmesi dolayısıyla öncelik verilmiştir. Vefa, Çarşamba, Ayvansaray Semtleri’nde bulunan bu önemli anıtlar, uzun süren bakımsızlık ve koruma yönünde tutarlı bir program olmaması sonucu tahribe açıktır. Çalışmada ele alınan üç anıt ve çevreleriyle ilgili ayrıntılı tarihsel araştırma, hassas ölçümler, fotoğraf ve çizimle belgeleme yapılmış ve koruma sorunları irdelenmiş; her anıt ve çevresi için, deprem riskini de gözönüne alan, bakım, onarım, yönetim ve kullanım önerileri geliştirilmiştir.</Özetçe>
<Anahtar>İstanbul, Orta Bizans Dönemi, kilise, Vefa Kilise Camii, Atik Mustafa Paşa Camii, Fethiye Camii ve Müzesi, Pammakaristos Manastırı Kilisesi, Dünya Mirası, koruma</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yapıların Otel Olarak Yeniden Kullanım Bağlamında Mekânsal Dönüşümlerinin Analizi: “Four Seasons Oteli- Sultanahmet Cezaevi” Örneği</Başlık>
<Özetçe>Günümüzde sürekli gelişim içerisinde olan toplumsal yapının yeni biçim ve düzenlemeleri izlemesi yapıları da etkilemektedir. Özellikle, ülkemizdeki mevcut yapı stoku ve turizmin gelişimi sonucu artan yatak gereksinimi ile yeniden kullanım ve otel kavramı bir araya gelmektedir. Bu çalışmada otel işlevi verilmesi düşünülen yapıların yeniden kullanım sürecinde doğru mekanlar oluşturabilmek için tasarımlarında algısal ve kavramsal bağlamda mekana yaklaşma ve uzaklaşma, giriş ve çıkış, mekanların düzeni boyunca hareket, mekanların işlerliği ve içlerindeki eylemler, tasarım kimliği, mekanlar arası süreklilik ve mekan tasarımının gelişimi gibi gerekli olan hususlar ortaya konulmaktadır. Bu bağlamda söz konusu mekansal dönüşümlerin analizi için izlenecek yöntem şematik olarak özetlenmiştir. Daha sonra belirlenen yöntem doğrultusunda, hem tarihi bir yapı hem de eski İstanbul sınırları içerisinde yer alması açısından özgün bir örnek olan Four Seasons Oteli-Sultan Ahmet Cezaevi’nin analizi yapılmaktadır. Son olarak da seçilen örnek yapı üzerinden otel olarak yeniden kullanım bağlamında mekansal dönüşümlerin analizinden elde edilen öznel bulgular ortaya konulmaktadır.</Özetçe>
<Anahtar>Otel; Yeniden Kullanım; Mekan; Mekânsal Dönüşüm; Four Seasons Sultanahmet Oteli</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bitişik Ekosistemler Arasındaki Sınırlar: Ekolojik Geçiş Zonları</Başlık>
<Özetçe>Bitişik ekolojik sistemler arasındaki sınırlar, bünyelerinde barındırdıkları zengin ekolojik çeşitlilik ile birçok bitki ve hayvan türü yanında insanoğluna da yaşam ortamı olarak hizmet etmektedir. 1980’li yıllara kadar çalışılması ve tanımlanması kolay olan homojen ekolojik birimler özellikle ekoloji bilimi içinde geniş araştırmalara konu olurken; keskin sınırları olmayan heterojen yapılı bu alanlar çoğunlukla göz ardı edilmiş, harita üzerinde tek bir çizgiye indirgenmiştir. Gelişen teknolojik ilerlemeler ile ekolojik sistemler arasındaki enerji, besin, su, materyal ve bilginin akışını sağlayan bu alanların, yapı ve fonksiyonları ile içinde konumlandıkları peyzajın işlevsel bir parçası olduğu saptanmıştır. Bu kapsamda MSGSU Fen Bilimleri Şehircilik Doktora Programında hazırlanmış olan “Sürdürülebilir Kent ve Peyzaj İlişkisinde Ekolojik Geçiş Zonları: İstanbul Beykoz Örneği” başlıklı tezin kavramsal kısmından üretilen bu makale ile ekolojik geçiş zonu kavramının ülkemizde bilimsel bir tabana oturtulması için teorik temeller ortaya konmuştur.</Özetçe>
<Anahtar>Ekolojik Geçiş Zonlar; Sınır; Bitişik Ekolojik Sistemler; Ekoton; İstanbul; Beykoz</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Cumhuriyet Dönemindeki Koruma ve Onarım Süreçlerine İstanbul’daki Anıtsal Yapılar Üzerinden Bir Bakış</Başlık>
<Özetçe>Bu makalede, Türkiye’nin anıtsal yapı mirasını koruma alanında sahip olduğu yaklaşımlar ve 1923’ten günümüze 90 yıllık süreçte bunları şekillendiren etkenler ele alınmaktadır.

Çalışma, İstanbul’daki anıtsal yapıların Cumhuriyet’in ilanından günümüze farklı dönemlerde geçirdikleri onarım süreçlerini uluslararası koruma ilkeleri ışığında?kuramsal açıdan incelemeyi hedeflemektedir. Araştırmada İstanbul’da bulunan anıtsal yapıların koruma ve onarım süreçleri değerlendirilmesi amacıyla kent siluetinde etkin olan dört yapı/yapılar topluluğu seçilmiştir. Buna göre, Ayasofya Müzesi, Fatih Camii, Topkapı Sarayı Müzesi ve Dolmabahçe Sarayı Muayede Salonu’nun 1930’lu yıllardan günümüze geçirdikleri koruma ve onarım süreçleri kısaca aktarılmakta ve bu onarımlarda tercih edilen restorasyon yön- temleri ışığında, Türkiye için koruma alanında var olabilecek dönemsel eğilimler tespit edilmeye çalışılmaktadır. Makalenin sonuç bölümünde Türkiye’de anıt eser korumasında yaşanan çıkmaz ve sorunlar başlıklar halinde ortaya konulmaktadır.</Özetçe>
<Anahtar>Anıtsal binalar; Topkapı Sarayı; Ayasofya Müzesi; Dolmabahçe Sarayı; Fatih Camii; Cumhuriyet Dönemi koruma tarihi</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>YAPILARIN OTEL OLARAK YENİDEN KULLANIM BAĞLAMINDA MEKANSAL DÖNÜŞÜMLERİNİN ANALİZİ: “FOUR SEASONS OTELİ - SULTANAHMET CEZAEVİ” ÖRNEĞİ</Başlık>
<Özetçe>Günümüzde sürekli gelişim içerisinde olan toplumsal yapının yeni biçim ve düzenlemeleri izlemesi yapıları da etkilemektedir. Özellikle, ülkemizdeki mevcut yapı stoku ve turizmin gelişimi sonucu artan yatak gereksinimi ile yeniden kullanım ve otel kavramı bir araya gelmektedir. Bu çalışmada otel işlevi verilmesi düşünülen yapıların yeniden kullanım sürecinde doğru mekanlar oluşturabilmek için tasarımlarında algısal ve kavramsal bağlamda mekana yaklaşma ve uzaklaşma, giriş ve çıkış, mekanların düzeni boyunca hareket, mekanların işlerliği ve içlerindeki eylemler, tasarım kimliği, mekanlar arası süreklilik ve mekan tasarımının gelişimi gibi gerekli olan hususlar ortaya konulmaktadır. Bu bağlamda söz konusu mekansal dönüşümlerin analizi için izlenecek yöntem şematik olarak özetlenmiştir. Daha sonra belirlenen yöntem doğrultusunda, hem tarihi bir yapı hem de eski İstanbul sınırları içerisinde yer alması açısından özgün bir örnek olan Four Seasons Oteli-Sultan Ahmet Cezaevi’nin analizi yapılmaktadır. Son olarak da seçilen örnek yapı üzerinden otel olarak yeniden kullanım bağlamında mekansal dönüşümlerin analizinden elde edilen öznel bulgular ortaya konulmaktadır.
</Özetçe>
<Anahtar>Otel, Yeniden Kullanım, Mekan, Mekansal Dönüşüm, Four Seasons Sultanahmet Oteli</Anahtar>
<Kaynak>Tasarım + Kuram dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Hasar görebilirlik ve kentsel deprem davranışı</Başlık>
<Özetçe>Bu çalışmada fiziksel planlama ve kentsel tasarım etmenlerinin kentsel deprem davranışı üzerinde, birer değişken olarak etkilerinin incelenmesi; söz konusu etmenlerin deprem etkin bölgelerde geliştirilecek planlama ve tasarım eylemlerinde, temel ilkelerin saptanması aşamasında birer yönlendirici olarak belirleyici özelliklerinin ortaya çıkartılması amaçlanmaktadır. Çalışmada  zemin ya da binalar gibi, doğal ve insan ürünü ögelerle bir bütün olan kentlerin de deprem etkisi altında çok farklı toplam davranışlar sergileyeceklerinden hareketle, “kentsel deprem davranışı” kavramı ileri sürülmektedir. Deprem hareketinin kentsel deprem davranışına etkisi sistematik bir kurgu içinde ele alınmıştır. Yer hareketinin zemin davranışına nasıl yansıdığı, zemin-yapı arasındaki etkileşim, mimari ve yapısal değişkenlerin bina davranışına etkisi incelenmiş, bu çerçevede ilgili parametrelerin planlama ve tasarım değişkenleri ile etkileşimi irdelenerek kentsel deprem davranışı çözümlemesine ulaşılmıştır. </Özetçe>
<Anahtar>Deprem davranışı, şehirsel tasarım, şehir planlama.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>1985 sonrası İstanbul Basım ve Yayın Sektöründe mekansal yeniden yapılanma</Başlık>
<Özetçe>Yeni teknolojilerin kullanımına dayalı olarak gerçekleşen yeniden yapılanma süreçleri üretim organizasyonu ve üretim süreçlerinde olduğu gibi mekan üzerinde de önemli dönüşümlere neden olmaktadır. Bu çalışma, özellikle 1985 yılı sonrası basım ve yayın sektöründe ofset basım tekniğinin ve buna entegre edilen bilgisayar sistemlerinin (yeni teknolojilerin) kullanımıyla sektörde yaşanan yeniden yapılanma sürecinin mekansal yansımalarını ortaya koymayı hedeflemektedir. Merkez sanayilerinden biri olarak bilinen bu sektörde yeni teknoloji kullanımıyla gerçekleşen yeniden yapılanma süreci ile birlikte, merkez alanlarından kent içindeki başka konumlara ve kent çeperine yönelen mesafeli bir desantralizasyon süreci yaşandığı izlenmektedir. Bu çalışmada teknolojisini yenileyen firmalara yapılan anketler ile Türkiye Odalar ve Borsalar Birliği’nin 1988,1996 Yılı Kapasite Raporları’ndan yararlanılmıştır.</Özetçe>
<Anahtar>Yeniden yapılanma, yeni teknolojiler, basım ve yayın sektörü, desantralizasyon.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tekstil sanayi yerleşmelerinde kuruluş yeri belirleyicileri</Başlık>
<Özetçe>Bu makalenin amacı İstanbul metropoliten alanında bulunan tekstil sanayilerinin kuruluş yeri belirleyicilerinin önem derecesini ve bunlar arasındaki ilişkileri ortaya koymaktır. Tekstil firmaları için en önemli ve en yoğun yerleşilen alanlar olarak Merter, Şişli, Topkapı ve Yenibosna semtleri bulunmuştur. Kuruluş yeri belirleyicilerinin analizi için veriler 180 firmadan karşılıklı anket yoluyla toplanmıştır. İstatistiksel yöntem olarak kullanılan regresyon analizi hem ölçülebilir yerseçim  değişkenlerinin ilişkisini, hem de bu ilişkinin kuvvet derecesini ortaya koyuyor. Analiz sonucunda şu belirleyiciler arasında güçlü ilişki bulunmuştur: yıllık üretim ile yıllık satış, yıllık üretim ile hammadde ve ara ürün sağlayıcı firmalar, yıllık üretim ile fabrika arsa büyüklüğü, işçi sayısı ile fabrika arsa büyüklüğü, yıllık üretim ile işçi sayısı. Ölçülemeyen değişkenlerin analizi için ki kare istatiktiksel yöntemi uygulanmıştır. Bu analiz sonunda öne çıkan değişkenler arası bağımlılıklar şu gruplardadır: teknolojik seviye ile yıllık üretim, finansal kuruluşlar ile yıllık satış ve müşteri uzaklıkları.</Özetçe>
<Anahtar>Sanayi yer seçimi, kuruluş yeri belirleyicileri, sanayi planlaması, tekstil sanayi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yerfıstığı kabuğunun agrega olarak kullanım olanakları</Başlık>
<Özetçe>Bu çalışmada yerfıstığı hafif agregası kullanılarak üretilen çimento bağlayıcılı hafif malzemenin değişen agrega miktarına bağlı olarak mekanik mukavemetleri incelenmeye çalışılmıştır. Çalışmada yerfıstığı kabuğu hafif agregası ile ısıl direnci yüksek, birim hacim ağırlığı düşük, mekanik mukavemetleri yeterli düzeyde olan bir yapı malzemesini üretebilmek amaçlanmıştır. Hafif agrega olarak Akdeniz bölgesi Adana ilinden elde edilen yerfıstığı bitkisinin kabukları kullanılmıştır. Yapılan deneyler sonucunda yerfıstığı agregasının yapı malzemesi olarak yapı endüstrisine kazandırılabileceği görülmüştür. Bugünün gereksinmelerine göre, tarımsal atıklardan üretilen yapı malzemelerinin piyasaya kazandırılması, hem tüketici, hem ülke ekonomisi, hem de tarım üreticileri için kalıcı, sağlıklı ve ekonomik çözümler oluşturacaktır.</Özetçe>
<Anahtar>Kompozit malzeme, hafif beton, tarımsal atık, yerfıstığı kabuğu.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Geleneksel ahşap iskeletli Türk Konutu'nun deprem davranışları</Başlık>
<Özetçe>Bu çalışma, Türkiye’deki geleneksel ahşap iskeletli konutların deprem davranışlarını değerlendirmek ve 17 Ağustos 1999 Kocaeli, 12 Kasım 1999 Düzce depremlerinin etki alanı içinde kalan ahşap iskeletli yapıların deprem dayanımı açısından irdelenmesini amaçlamaktadır. 1999 yılında yaşanan depremlerden en fazla etkilenen Kocaeli, Sakarya, Yalova ve Düzce illerindeki geleneksel ahşap iskeletli konutlar çalışma kapsamındadır. Çalışmanın sonucunda bölgedeki geleneksel ahşap iskeletli konutların deprem dayanımlarının iyi olduğu, ancak yapıların sahip oldukları özelliklere bağlı olarak  hasar alabildikleri  gözlenmiştir.1999 yılında yaşanan depremlerde, ahşap iskeletli konutlarda meydana gelen hasarlar, genel olarak bölgedeki yapıların 1943 ve 1967 yılında olmak üzere iki büyük deprem yaşamış olmaları ve ahşap elemanların niteliklerini kaybetmeleri nedeniyle meydana gelmiştir.Ahşap iskelette payanda yerleşimine dikkat edilmesi, ahşap elemanların birbiri ile bağlantısında çivinin yanı sıra geçme yöntemlerinin de kullanılmış olması, bölgedeki ahşap iskeletli yapıların depreme dayanımlarını artırmıştır.</Özetçe>
<Anahtar>Geleneksel ahşap iskeletli Türk konutu, deprem davranışı, depreme dayanıklı yapı, 1999 Kocaeli ve Düzce depremleri hasarları.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Işınımla yangın yayılımının önlenmesinde sınır mesafesinin belirlenmesi</Başlık>
<Özetçe>Bu çalışmada, karşılıklı yerleştirilmiş binalar arasında yangının oluşturduğu ışınım etkisiyle binaların tutuşmaması için, bırakılması gereken güvenli mesafelerin çeşitli metotlara göre incelemesi yapılmış ve bunlardan yola çıkılarak yeni bir model ortaya konulmuştur. Amaç binalar arasında ışınım etkisiyle oluşabilecek yangın yayılımının önlenmesinde kullanılabilecek etkin bir metot oluşturmak ve güvenilir mesafe değerlerinin belirlenmesine olanak tanımaktır. Ortaya konulan modele göre İstanbul’dan çeşitli konut örnekleri seçilerek, hem mevcut metotlara göre hem de yeni modele göre sınır mesafesi hesapları yapılmış ve bu değerler birbirleriyle karşılaştırılmıştır. Buna göre, değişen bina dışı sıcaklık değerlerine bağlı olarak sınır mesafe değerleri de artış göstermektedir. Mesafeler belirlenirken değişen bina dışı sıcaklık durumları dikkate alınmalıdır.</Özetçe>
<Anahtar>Bina aralığı, güvenli sınır mesafesi, ışınım, yangın.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari tasarımda fraktal kurguya dayalı üretken bir yaklaşım</Başlık>
<Özetçe>Günümüz mimarlık ürünlerinin oluşturulmasında farklı tasarım yaklaşımları kullanılmaktadır. Kavramsal anlamda çok farklı olgulardan başlayarak sıradışı formların üretildiği mimari örneklere sıkça rast-lanmaktadır. Yeni tasarım örneklerinin bu yöndeki gelişimi farklı geometrik kurgulardaki formların, dijital tasarım ortamlarında betimlenerek üç boyutlu modellerinin üretilmesi ile desteklenmektedir. Bu çalışmada belli bir mimari dile ait biçim sözlüğünde bulunan elemanların fraktal kurgusunda var olan ilkeleri kullanarak bilgisayar ortamında mimari tasarımda ve mimari biçimlerin üretilmesinde yol gösterici olabilecek bir yaklaşımının geliştirilmesi amaçlanmıştır. Bu yaklaşım, mevcut bir mimari dokunun fraktal boyutuna ve özelliklerine dayanarak yeni formların üretilmesinde yaratıcılığı destekleyici üretken bir tasarım yaklaşımıdır. </Özetçe>
<Anahtar>Mimari tasarım, bilgisayar destekli mimari tasarım, fraktal geometri, üretken yaklaşım.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bir paradigma olarak mimari temsilin incelenmesi</Başlık>
<Özetçe>Mimari temsil Rönesans’tan bu yana bilinçli olarak mimarlık mesleğinde önemli bir betimleme aracıdır. O bu süre içerisinde genel olarak binaların teknik özelliklerini dile getiren pasif bir araç olarak görülmüştür. Fakat çağdaş mimarlık kültüründe mimari temsilin sahip olduğu bu kimlik, dönüşüme uğramış ve mimari temsil tasarımların etkin bir aracı olarak kabul edilmiştir. Bu çalışmada mimari temsilin sahip olduğu yeni karakter paradigma kavramı çerçevesinde incelenecektir. Bunun nedeni mimari temsilin mimarlık mesleğindeki etki alanlarını ve yarattığı değişimleri algılamada paradigma kavramının daha geniş açıklamalar ve anlamlandırmalar sunabilmesi, temsilin sadece teknik yönleriyle kalmayıp, sosyal ve kültürel niteliklerine de değinme imkanı sunmasıdır.
 </Özetçe>
<Anahtar>Mimari temsil, temsil, dil, paradigma.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İletişim teknolojisindeki değişimin kent açık mekanına etkisi</Başlık>
<Özetçe>Bu çalışma iletişim teknolojisinin etkisi altında değişmekte olan kent açık alan faaliyetlerini irdelemektedir. Sanal ortama geçmekte olan kentsel açık mekan aktivitelerini belirlemek üzere Taksim Meydanı çalışma alanı olarak seçilmiştir. Meydanın tarihsel süreçte geçirdiği değişimler arşivlerdeki harita, fotoğraf ve yazılı belgelerden yararlanılarak, uzman kişilerle görüşmeler yapılarak incelenmiştir. İletişim teknolojisinin etkisi altındaki alanda gözlem yapılarak, ardından, meydan ve yakın çevresindeki binalarda anket gerçek-leştirilerek sanal ortama geçmiş olan faaliyetler ortaya çıkarılmaya çalışılmıştır. Kültürel aktivitelerin, bankacılık hizmetlerinin, alışverişin sanal ortama geçmekte olan aktiviteler olduğu belirlenmiştir. Çalışma sonuçları, şehir tasarım süreci için yeni stratejilerin oluşturulmasında kullanılabilecek bilgileri sağlamıştır.</Özetçe>
<Anahtar>Şehir açık mekan aktiviteleri, şehir meydanı-Taksim-, bilgi teknolojisi, iletişim ağı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kentsel geliştirmede kamusal alanların kullanımı</Başlık>
<Özetçe>Son 30 yıldır dünya devletlerinin gündemlerinde “sürdürülebilir toplumsal gelişme” söylemi yer almaktadır. Bu paralelde, dünya kentlerinin ortak dertlerinin çözümü de “sürdürülebilir kentsel dönüşüm” olarak belirlenmektedir. Makalede bir kentsel alanın geliştirilmesi ya da yeniden yapılandırılması konusunda dönüşüm için “Kentsel Kamusal Alanların” planlama aracı olarak sağlayabileceği fırsatların önemini ortaya koymak amaçlanmaktadır. “Kentsel kamusal alan” kavramı devlet mülkiyeti ile bağlantılı olmaktan çok, “kamusal alan” ile bağlantılı olarak geliştirilmekte ve “halkın yararlanması, denetimi ve dönüştürmesine” konu olan alanlar olarak değerlendirilmektedir. “Kamusal alanların” kentsel geliştirme için gereken katalizatör ortamın ve kritik ivmeyi sağlayacak cazibe kullanımlarının geliştirilmesi için kullanılması öngörülmekte ve bunun kavramları geliştirilmektedir.</Özetçe>
<Anahtar>Kamusal alan, kentsel geliştirme, kentsel tasarım, mekansal dönüşüm, sürdürülebilir kentsel dönüşüm.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Haliç bölgesinde çevre algılama ve kentsel kimlik</Başlık>
<Özetçe>Bir dünya metropolü olan İstanbul, doğal güzellikleri, tarihi ve arkeolojik mirası ve  sosyo-kültürel yaşamıyla eşsiz bir şehirdir. Bu özellikler şehre zengin bir kimlik oluşturmakla beraber aynı zamanda güçlü bir kentsel imaj da kazandırmaktadır. Şehrin fiziksel ögelerinin oluşturduğu silüeti ve tarihi mimarisi son derece etkileyicidir. Haliç, İstanbul kentinin fiziksel yapısının önemli bir ögesidir. İstanbul’un tarihi ve kültürel değerlerinin şekillenmesinde önemli bir rol oynar. İstanbul metropolünün akıllarda kalıcı görüntüsünün bir parçası olarak Haliç, kimliğini oluşturan güçlü ögeler ile bir alt bölge özelliğini taşır. Bu ögeler doğal, kültürel ve sosyal çevre ile ilgili veriler ile isimlendirilebilir. Haliç alt bölgesini değerlendirmek, turistik potansiyelin, sunulan kentsel hizmetlerin kalitesinin ve alt bölgeye ait kimliğe yapılan yatırımların titizlikle gözden geçirilmesiyle gerçekleştirilebilir. Bölgenin gelecekte gerçekleştirilecek geliştirilme sürecine ve bölge planlama çalışmalarına bir temel oluşturmak için, kimliği oluşturan ögelere kapsamlı bir yatırım yapılmasını sağlamaktır.</Özetçe>
<Anahtar>Haliç, kentsel kimlik, çevre algılama, gestalt ilkeleri,</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kayseri'de konut alanı yer seçimi ve hanehalkı hareketliliği</Başlık>
<Özetçe>Kentleşmenin gelişimiyle birlikte konut alanı yer seçimi ve hanehalkının yer seçimi davranışları konut pazarı içinde ele alınan önemli konular arasına girmiştir. Farklı sosyo-ekonomik yapılardaki hanehalkının yer seçimi davranışları, kentsel yapının gelişiminde etkin bir rol oynamaktadır. Bu çalışmada hanehalkının sosyo-ekonomik özelliklerinin, hareketlilik özelliklerinin ve konut alanı yer seçimi tercihlerinin Kayseri kentsel mekanına etkisi araştırılmıştır. Neo-klasik yer seçimi kuramları ve davranışsal yaklaşımlar içinde ele alınan bu araştırmada, Speare’nin konut memnuniyet modeli Kayseri koşullarına göre geliştirilerek, rasgele yöntem ile planlı konut alanları, toplu konut alanları ve gecekondu önleme bölgelerinden seçilmiş örnek alanlarda uygulanmıştır. Araştırmanın bulgularına göre konut ve komşuluktan memnuniyet hareketlilik kararında belirleyici öğelerdir. Elde edilen bulgular değerlendirilerek Kayseri’de, konut alanlarında yaşam kalitesinin iyileştirilmesi için uygulanabilecek konut politikaları ve planlama ile ilgili öneriler yapılmaktadır.</Özetçe>
<Anahtar>Hanehalkı hareketliliği, konut alanı yer seçimi, memnuniyet</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bursa'nın ipekçilikle ilgili endüstri mirasının korunması</Başlık>
<Özetçe>Tarihi İpek Yolu üzerinde eski bir ipekçilik merkezi olan Bursa’nın tarihi kent dokusu içinde yer alan onbir ipek fabrikası, kentin ipekçilikle ilgili geçmişinin 19. ve 20. yüzyıldan kalan izleridir. Kentteki ipekçilik faaliyetinin 1980’lerden sonra terk edilmesiyle özgün işlevlerini yitiren bu fabrikalar bakımsızlık, ihmal, bilinçsiz onarım ve yenileme gibi nedenlerle harap olmakta, değişmektedir. Bu çalışmada, Bursa’daki ipek fabrikalarının mevcut durumları belgelenerek, ipekçilikle ilgili endüstri mirası olarak tanınmaları ve yaşatılmaları için olanaklar araştırılmıştır. Bursa’nın ipekçilik tarihi ve fiziksel dokusunun gelişimi ile ilgili birer belge niteliği taşıyan  fabrikaların özgün değerlerini koruyarak geleceğe aktarılabilmeleri için öneriler geliştirilmiştir.</Özetçe>
<Anahtar>Bursa, ipekçilik, ipek fabrikaları, endüstri mirası, koruma.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türk inşaat endüstrisinde iş değerleriyle ilgili kültürel profil</Başlık>
<Özetçe>İnşaat endüstrisindeki küresel rekabet kültür ve kültürel farklılıklar konusunda yapılan çalışmaları ivmelendirmiştir. Günümüzde, gelişmekte olan bir çok ülke ve Avrupa, kendi içinde ve uluslararası alanda rekabet avantajı elde edebilmek ve inşaat endüstrisindeki potansiyel anlaşmazlık ve uyum alanlarını belirleyebilmek amacıyla, bir kültürel profil modeli geliştirmeye odaklanmışlardır. Ancak, Türk inşaat endüstrisi bu tür çalışmalardan yoksundur. Türk inşaat endüstrisinden seçilmiş meslek gruplarının kültürel profilini oluşturmaya yönelik olan bu araştırma, inşaat endüstrisindeki kültürel farklılıklara açıklık kazandırmayı amaçlamaktadır. Örneklem, inşaat mühendisliği ve mimarlık disiplinlerine odaklanmıştır. Araştırmanın bulguları Türk inşaat sektörünün kültürel profili hakkında bir model oluşturarak, ülke içinde ve uluslar arası düzeyde bir karşılaştırma yapmayı da sağlamaktadır.</Özetçe>
<Anahtar>Kültür, kültürel farklılıklar, Türk inşaat sektörü kültürü, meslek kültürü, iş değerleri.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye'de tasarım öncesinde maliyet tahmini için veri tabanı modeli</Başlık>
<Özetçe>Bu çalışmada tasarımın tüm evreleri için bina maliyeti tahmini amaçlı kullanılabilecek kaynaklar açısından Türkiye’ deki durum incelenmiş ve problemler ortaya konmuştur. Bu problemler doğrultusunda, tasarım öncesi evre için dünyada farklı kuruluşlar tarafından geliştirilmiş olan 14 değişik maliyet tahmin yöntem ve yazılımı maliyet verilerini tanımlayan parametreler, kullandıkları veri tabanları ve izledikleri adımlar açısından sistematik bir biçimde incelenmiş ve bunlar içinden Türkiye için uygun olanları seçilmiştir. Daha sonra seçilmiş olan bu yöntemlerde kullanılan veriler, bu verilerin oluşturulabilmesi için gerekli ham veriler ve dönüştürme işlemleri ortaya konmuştur. Ayrıca söz konusu ham verilerin standart bir şekilde toplanmasını sağlayacak araçlar belirlenmiştir. Son olarak yöntemlerin ihtiyaç duyduğu veri tabanı modeli detaylı bir biçimde tanımlanmıştır.</Özetçe>
<Anahtar>Tasarım öncesi evre, maliyet tahmini, maliyet veri tabanı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Osmaneli'nde sosyo-ekonomik değişimlerin konut tipolojisine etkileri</Başlık>
<Özetçe>Toplumsal yaşamdaki değişim ve işlevsel farklılaşma kentin fiziksel yapısında da değişimi beraberinde getirmektedir. Osmaneli (Lefke) kasabası örneğinde, XVII.Yüzyıl ile XIX.Yüzyıl arasında kentin birincil ekonomik uğraşı olan ve yaygın bir eylem olması nedeniyle, toplumsal bir etkinlik olarak görülen konut içi ipekböcekçiliği  XIX. Yüzyıl sonu itibarı ile ekonomik ve sosyal ilişkilerdeki değişime bağlı olarak yavaş yavaş terk edilen bir uğraş haline gelmiş; büyük ölçüde buna bağlı olarak kentin mekansal yapısında değişim ortaya çıkmıştır. Bu çalışmada kent mekanı ve konut mekanında meydana gelen değişimler tespit edilip, zaman boyutu içinde ele alınırken; eski ve yeni ilişkisinin doğru bir biçimde kurulması ve kent mekanı ve konut mekanın koruma planlarının uygulanması ile ilgili çözüm önerileri getirilmiştir.</Özetçe>
<Anahtar>Konut, kent mekanı, kent ekonomisi, ipekböcekçiliği, koruma.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çağdaş gereksinmeler bağlamında sürdürülebilir turizm ve kimlik modeli</Başlık>
<Özetçe>İnsanların yaşam süreçleri içerisinde birtakım değerlerin değişmesi çok olağan bir olgudur. Değişmek, vazgeçilmez bir süreçtir, ancak değişimin boyutu, koşulları ve sonuçları dikkate alındığında birtakım değerlerin değişmesi sırasında sürdürülebilir olanların da korunması ve sürekliliğinin sağlanması gerekmektedir. Çalışma kapsamında çok boyutlu, çok katılımlı bir sistematik geliştirilerek, bölgesel-kimlik analizi çerçevesinde oluşturulan model ile kimlik analiz envanterini ne kadar (ölçek), niçin, neden (içerik), nasıl, kimin tarafından (davranış) korunup-sürdürüleceğinin ve/veya değiştirilip geliştirileceğinin boyutları incelenmiştir. Sonuç olarak, sürdürülebilir turizm ve kimlik gelişiminin holistik yapısında bölge ile ilgili tespitler, katılımcıların bölge hakkındaki kararları ve uygulamaları ile karşılaştırılmak üzere tez-anti tez olarak sorgulanmıştır.</Özetçe>
<Anahtar>Fiziksel çevre, holistik model, kimlik, sürdürülebilir turizm.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimarlık, bilgisayar ve sinema: Thomas'nın sanal evi</Başlık>
<Özetçe>John Rajchman’ın “sanal ev” kavramı, bilgisayar çağında sanallaşan mimarlığın yeni oluşumlarına ışık tutmaktadır. Rajchman Yapılar (Constructions) (1998) kitabında iki sanal ev tanımlar: bilgisayarla desteklenerek sanallaşan akıllı ev ve insanın varlığı ile evleşen internetin sanal ortamı. Bu çalışma Rajchman’ın çift anlamlı sanal ev kavramından yola çıkarak insan-makina-mekan üçgeninin karmaşık ilişkisini bilimkurgu sineması aracılığı ile incelemektedir. Sanal evlerin benzer ve farklı özellikleri Pierre-Paul Renders’ın yakın gelecek filmi Aşık Thomas (Thomas in Love) (2000) özelinde ortaya konmakta, sanal evin mimarığa katkısı üzerinde durulmaktadır.</Özetçe>
<Anahtar>İnsan-makina-mekan, sanal ev, bilgisayar, internet, bilimkurgu sineması.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>

<makale>
<Etiket>Mimarlık</Etiket>
<Başlık>Faktör analizi ile ofis kira değerini etkileyen parametrelerin belirlenmesi</Başlık>
<Özetçe>Ofis kira değerleri yeni ofis gelişim alanlarını belirlemede ve emlak yatırımlarını kontrol etmede önemli rol oynamaktadır. Her şehrin kendine özgü niteliklere sahip olması nedeniyle, bir ön seçim yöntemi kullanılarak, parametrelerin önem derecelerinin çalışma alanına bağlı olarak belirlenmeleri gerekmektedir. Ayrıca çoklu lineer regresyon tabanlı geleneksel hedonik teori, çoklu doğrusallık (multicollinearity) sorunu nedeniyle fazla sayıda parametreyi analiz edememektedir. Bu amaçla, makalede önerilen “asal bileşenler analizi” ve ‘faktör analizi’ uygun bir matematiksel yöntem oluşturmaktadır. Analiz sonuçlarına göre, bina satış değeri parametreleri (Faktör 5), boşluk oranı ve binanın ortak kullanım alanı yüzdesi en önemli parametreler olarak bulunmakta ve boşluk oranının bölgesel karaktere bağlı bir değişken olmadığı belirlenmektedir.</Özetçe>
<Anahtar>Faktör analizi, asal bileşenler analizi, ofis kira belirleyicileri, İstanbul.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye'de kentsel sit alanlarının planlanması için bir sistem önerisi</Başlık>
<Özetçe>Türkiye’de yüzyılı aşkın deneyime ve birikime dayanan tarihsel ve kentsel koruma anlayışına bağlı olarak, kentsel alanların korunması konusunda belirli bir sistem oluşturulmuş, ancak bu alanların planlanmasında ve korunmasında karşılaşılan sorunlar henüz tümüyle çözülememiştir. Kentsel koruma alanlarının planlanması ve korunması konusunda Türkiye’de yaşanan sorunların değerlendirilmesi ve çözüm önerilerinin geliştirilmesi amacıyla hazırlanan bu çalışmada, öncelikle kent planlama ve koruma konularında başarılı ülkelerdeki çağdaş yaklaşımlar değerlendirilmiştir. Çalışma kapsamında Türkiye’de kentsel koruma alanlarının planlanmasındaki mevcut bürokratik işleyiş irdelenerek bu işleyiş içerisinde yaşanan sorunlar belirlenmiştir. Değerlendirmeler sonucunda kentsel koruma alanlarının planlanmasında yaşanan sorunların çözümüne yönelik uygulama araçlarını da içeren ve bürokratik işleyiş üzerine yoğunlaşan bir sistem önerisi geliştirilmeye çalışılmıştır.</Özetçe>
<Anahtar>Koruma planlaması, kentsel koruma, kent planlama.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Amasya tarihi kent merkezi açık mekanlarının kullanım analizi</Başlık>
<Özetçe>Amasya Anadolu’nun en önemli tarihi kentlerinden birisidir. Bu çalışmanın amacı Amasya tarihi kent merkezindeki açık mekanların geçmişten bugüne ulaşırken nasıl bir değişim geçirdiği, bu değişimden ne kadar etkilendiği ve bugün nasıl kullanıldığının araştırılması ve bu araştırma sonucunda, 21. yüzyıl kentlisinin değişen ihtiyaç ve beklentileri ile tarihi kentlere gösterilmesi gereken hassasiyet arasındaki dengenin sağlanmasına yardımcı olacak değerlendirmelerin gerçekleştirilmesidir. Bu bağlamda, Amasya kent merkezinde dört farklı fonksiyon alanında seçilen kentsel açık mekanlar belirlenen amaç doğrultusunda anket, gözlem ve mekansal dizin olmak üzere üç farklı yöntemle analiz edilmiştir. 
Bu makalede, gözlem ve mekansal dizin yoluyla  elde edilen verilerin sonuçları karşılaştırılmaktadır.</Özetçe>
<Anahtar>Amasya, kentsel açık mekanlar, gözlem, mekansal dizin.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Geleneksel şehirsel dokular ve kullanıcı özellikleri</Başlık>
<Özetçe>Makalenin amacı geleneksel şehirsel doku ve mekanların korunması ve yaşatılması bağlamında kullanıcı karakteristiklerinin önemini açıklamaktır. Geleneksel şehirsel doku ve mekan kullanıcıları sosyo-ekonomik ve sosyo-kültürel özellikleri açısından bulundukları yapılanmış çevreye yabancı olup, aynı zamanda çevreyi algılamada problem yaşamaktadırlar. Bunun sonucu olarak, geleneksel şehirsel doku ve mekansal oluşumların tarihi, kültürel ve anlamsal özellikleri daha hızlı bir şekilde farklılaşmakta, korunmaları ve yaşatılmaları da güçleşmektedir. Makale, probleme çözüm olabilecek kuramsal yaklaşımlarda kullanılmak üzere, kullanıcı karakteristiklerinin gözlem ve anket soruşturmalarıyla sistematik bir şekilde ortaya çıkarılması ve genel eğilimleri açıklayan göstergelerin elde edilmesine yönelik bir değerlendirme sunmaktadır. Değerlendirmede varsayımsal kuramsal değerler ve standartlar esas alınmaktadır.</Özetçe>
<Anahtar>Kullanıcı özellikleri, geleneksel şehirsel doku ve mekanlar, koruma</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da uluslararası ziyaretçilerin memnuniyet düzeyleri</Başlık>
<Özetçe>Dünyada turizmin dinlenme, eğlenme ve boş zamanları değerlendirme ile bütünleşme gereği ve zorunluluğunu belirleyen niteliksel ve kavramsal değişimi, şehirleri de etkilemeye başlamıştır. Şehirler, en önemli turizm kaynaklarıdır ve kendileri başlı başına önemli varış noktalarıdır. Bu yüzden şehirsel turizm, modern şehirsel yönetimin temel parçası haline gelmiştir. Her bir şehirsel turizm alanının kimliğinin birbirinden farklı olması, araştırmacılar ve plancılar için farklı planlama stratejilerinin geliştirileceği anlamına gelmektedir, bunun anlaşılması da plancılar için büyük önem taşımaktadır. İstanbul’un dünyaya tanıtılmasında en etkili araç olacağı varsayılan turizm fonksiyonunun, planlı ve stratejik gelişiminin sağlanmasının gerekliliğini kabul eden çalışma, İstanbul’a gelen uluslararası ziyaretçilerin, İstanbul’un sunduğu çeşitli potansiyeller doğrultusunda memnuniyet düzeylerini belirlemeyi amaçlamaktadır.</Özetçe>
<Anahtar>Şehirsel turizm, memnuniyet faktörleri, turizm planlaması.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Az katlı binalar için alternatif bir yapı sistemi</Başlık>
<Özetçe>Geleneksel yapım sistemlerine alternatif olarak, teknoloji bakımından gelişmiş ülkelerden transfer edilen  yapım sistemleri ülkemizde yeni yeni uygulama alanı bulmaktadır. Bu tür sistemlerin geleneksel sistemlere göre üstünlükleri taşıyıcı sistemi oluşturan elemanların atölyede otomasyon kontrollü olarak hazırlanması, kullanılan malzemenin kaliteli oluşu, taşıyıcı sistem elemanlarının hafifliği olarak sayılabilir. Bu çalışmada endüstriyel yapım sistemlerinden üç tabakalı kompozit panelli sistem incelenmiştir. Üç tabakalı kompozit panelli sistemin yatay yüklere göre hesabı verilen bağıntılar yardımıyla açıklanmıştır. Duvar elemanlarının rijitliklerinin hesabında tablalı kesitler kullanılmış, çeşitli etkili genişlik-duvar kalınlığı oranları için kayma şekil değiştirmesi katsayısı değerleri hesaplanmıştır. Literatürde tablalı kesitler için önerilen kayma şekil değiştirmesi katsayısı ile birlikte, elde edilen sonuçlar Sonlu Eleman Yöntemi ile elde edilen sonuçlarla karşılaştırılarak bir tabloda özetlenmiştir.</Özetçe>
<Anahtar>Sandviç panel sistem, kompozit panel sistem, kayma şekil değiştirmesi katsayısı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tasarım diyalogunda imgeler ve sözcükler</Başlık>
<Özetçe>Tasarlamak yani, düşüncenin nesnesinin elde edilmesinin önce ve/veya sonra da söze dökmeyle (dil ile) ilişkili olduğu ve bu yolla gelişip beslendiği göz önüne alındığında, stüdyo yaşantısı ve onun önemli bir parçası olan masa başı eleştirileri, imge-söz birlikteliğine dayalı çok yönlü düşünmek ve yeniyi üretmek için geniş bir seçenekler ortamı sunar. Tasarım düşüncesini dışlaştırmanın en doğal aracı olarak eskiz, tetiklediği karşılıklı konuşma yoluyla söz-imge birlikteliğini besler. Bir imge makinesi olarak bilgisayarın tasarıma katkısı halen daha da gelişmiş değildir. Bu konular ekseninde Wittgenstein’ın dil kuramı ve hermeneutik felsefe, Bartlett’ın bellek ile ilgili araştırmaları çalışmaya esin kaynağı olmuş, imge-metafor ve imge-diyalog ilişkisi bağlamında kavram, esin, sezgi gibi kavramların tartışılmasına katkıda bulunmuşlardır.</Özetçe>
<Anahtar>Mimari tasarım, imge-sözcük, sezgi, dil oyunu, empati, diyalog.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kaliteli bina elde edilmesine ilişkin yönetsel yaklaşım önerisi</Başlık>
<Özetçe>Çalışmada kaliteli bina elde edilmesine yönetsel açıdan yaklaşıldığı için, bugünün geçerli kalite anlayışını yansıtan toplam kalite yönetimi (TKY) temel araç olarak alınmıştır. Mimari ürünün özelliğinden ötürü, bütün binalar için değerlendirmede geçerli olabilecek kalite kriterlerine ulaşabilmenin zorluğu ortadadır. Binaların kendilerine has nitelikleri kendi gerçekleşme süreçlerinde tanımlandığından, süreçlerin kaliteli çıktı vermesi gerektiği düşünülmüştür. Bu amaçla kaynağını TKY felsefesinden alan yönetim modellerinden, bina gerçekleşme süreci ile ilişkili olanların kullanılması gereği üzerinde durulmuştur. Bu yönetsel modellerin, sadeleşme sağlanması bakımından bütünleşik olarak bina üreten organizasyonlarca kullanılabileceği ve bu organizasyonlar tarafından üretilen binalara kalite belgesi verilebileceği vurgulanmaktadır. Bina kalitesinin sürekliliğinin sağlanması bakımından işletme sürecine de değinilmiştir.</Özetçe>
<Anahtar>Toplam kalite yönetimi, bina gerçekleşme süreci, kaliteli bina.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yangın kaçış yollarındaki duman perdelerinin duman hareketine etkisi</Başlık>
<Özetçe>Bina yangın performansının deneysel olarak laboratuvar ortamında belirlenemediği durumlarda çağımız teknolojisinin yardımı ile bilgisayar modellemeleri yapılması gerekmektedir. Havacılık, denizcilik gibi bir çok alandaki eğitim sürecinin büyük bir bölümünü oluşturan bilgisayar yardımı ile modelleme  yakın bir gelecekte yangın eğitiminde de önemli bir yer alacaktır. Bu çalışmanın amacı yukarıdaki öngörüden yola çıkarak, örnek bir bina içerisinde herhangi bir mekanda çıkacak yangında oluşacak dumanın komşu mekanlara olan etkisini belirli simülasyon programları ile modelleyerek duman yayılmasını yavaşlatmak için kullanılan duman perdelerinin farklı konumlandırılmalarının genel duman hareketine etkisini incelemektir. Yapılan modellemelerden elde edilen sonuçlar doğrultusunda, duman perdelerinin aralarında perde yüksekliği ile orantılı olarak belli mesafeler bırakılması gerektiği ve bu mesafenin de perde yüksekliğinin en az altı katı kadar olması durumunda optimum sonuç alındığı görülmüştür.</Özetçe>
<Anahtar>Duman perdeleri, duman ve/veya hava hareketi, duman kontrolü, CFD, FDS, yangın modelleme programları.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Art Deco mimarlığının kavramsal içeriği</Başlık>
<Özetçe>Art Deco modern mimarlığın tarihinde Postmodernizm’in mümkün kıldığı kuramsal değişikliklerle meşrulaşmış bir bilgi alanıdır. 1925 tarihli bir serginin dünyaya tanıttığı popüler, dekoratif bir üslup olarak kabul edilse de, 2. Dünya Savaşı’nın sonuna dek gerçekleşen mimari üretimin birbirinden çok farklı biçimleri günümüzde bu isimle adlandırılabilmektedir. Tez bu doğrultuda, Art Deco mimarlığı olarak kabul edilebilen olgunun içinde, üslup özellikleri değil, biçim verici dinamikleri, motivasyonları, belli başlıklar altında saptamaya yönelik bir denemedir. Yöntem bu dinamikleri modern mimarlığın tarihinin ünlü okul ve isimlerinin yapıtlarında saptamak, amaçsa modern mimarlığın kuramsal değil, gerçek, popülist içeriğine ulaşmaktır. Bu doğrultuda basit, dekoratif bir üsluptan öte bir motivasyona işaret edildiğinden Deco terimi Art Deco olarak kastedilen estetiğin göstereni olarak önerilmiştir.</Özetçe>
<Anahtar>Modern mimarlık, Art Deco, Art Deco estetiği.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimarın formasyonunda formel mimarlık eğitiminin yeri</Başlık>
<Özetçe>Medya aracılığıyla iletilen görsel imgelerin egemenliğindeki gündelik hayat ortamında, mimarlığın üretim araçlarının da aynı egemen gücün etkisi altında olduğu görülmektedir. Bu çalışmada formel mimarlık eğitimi toplumsal faaliyet bütününün yansıdığı gündelik hayat çerçevesinde ele alınmıştır. Farklı disiplinlerden örnekler verilerek formel mimarlık eğitiminin toplumsal faaliyetin bütününde tanımlanan eleştiri alanı farklı açılardan okunmağa çalışılmıştır. Bu okumanın söylem ve tüketim ideolojisinin yansımaları karşısında, formel mimarlık eğitiminin sahip olduğu direnme noktalarını ortaya çıkarabileceği tartışılmıştır. Rasyonel programların ve kapalı sistemlerin etkisini yitirdiği bir dönemde, formel mimarlık eğitiminin gündelik hayatın dayattığına direnme gücüne sahip olacak şekilde yeniden kurulmasında, mimarlığın kendiliğindenliğini ve deneyimin bilgisini bünyesinde barındırmasının önemi vurgulanmıştır.</Özetçe>
<Anahtar>Formel mimarlık eğitimi, gündelik hayat, toplumsal faaliyetin bütünlüğü.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Boğaziçi tarihi sit alanının yokoluş süreci</Başlık>
<Özetçe>Bu çalışmada, Boğaziçi olgusu tarihsel perspektif içinde ele alınmış, Boğaziçi tarihi sit alanının fiziksel yok oluş süreci incelenmiştir. Kent ölçeğinde korumanın temeli, tarihsel kent dokularının fiziksel verilerinin, günümüz gereksinimleriyle bütünleştirilerek sürekliliğin sağlanmasıdır. Boğaziçi İstanbul’un Cumhuriyet Dönemi’nden günümüze kadar geçen sürede geçirdiği değişimden etkilenmiştir. Yerleşim alanlarının sınırlarının genişlemesi yanında bölgenin sosyo-kültürel yapısı da değişmiştir. 1970’lerden başlayarak Boğaziçi’nin korunmasına yönelik alınan kararlara rağmen, önüne geçilemeyen bir yasa dışı süreç yaşanmıştır. 1983 yılında çıkartılan Boğaziçi Yasasına rağmen alanın bozulma süreci devam etmiştir. Çalışmada, Boğaziçi’nin korunmasına yönelik bu yasal süreç yanında farklılaşan problemler içermeleri nedeniyle seçilen Büyükdere, Boyacıköy, Yalıköy ve Anadoluhisarı sit alanlarının mevcut korunmuşluk durumları incelenmiştir.</Özetçe>
<Anahtar>Boğaziçi, kentsel koruma, boğaziçi yasası.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Binalarla tanımlı dış mekanların kullanım değeri analiz modeli</Başlık>
<Özetçe>Bu çalışmada binalarla tanımlanmış dış mekanlardaki kullanım değerinin önceki araştırma sonuçlarından elde edilen faktörlerle ilişkisi incelenmiştir. Kullanım değeri kavramı etkinliklerin çeşitliliği, etkinliklerin sıklığı, kullanım yoğunluğu ve mekanda kalış süresiyle tanımlanmıştır. Kullanım değeri üzerinde etkili olabilecek faktörler fiziksel nitelikler, tanımlanmışlık, estetik-görsel nitelikler, yaya hareketi, bağlam, planlanmış etkinlikler, zaman aralığı ve kullanıcı profili olarak saptanmıştır. Araştırmanın problem alanı eko-davranışsal yaklaşımın belirlediği kuramsal çerçeveye dayandırılmıştır. Kampus çevrelerinde yürütülen araştırmanın bulguları binalarla tanımlı dış mekanların kullanım değeri üzerinde çeşitli derecelerde etkisi olan faktörlerin bir arada çalışarak bir model oluşturabileceğini göstermiştir. Bu analiz modeli binalarla tanımlı dış mekanların kullanım değerini saptamak ve değerlendirmek için kullanılabilir.</Özetçe>
<Anahtar>Binalarla tanımlı dış mekanlar, kullanım değeri, eko-davranışsal yaklaşım, kampus çevreleri, faktörler ve fiziksel nitelikler.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Aydınlık düzeyi ve renk sıcaklığının performansa etkisi</Başlık>
<Özetçe>Ofislerde konfor koşulları sağlandığında üretim ve performansın arttığı bilinmektedir. Bu çalışmada aydınlık düzeyi ve renk sıcaklığının performansa olan etkisi araştırılmıştır. Fiziksel konfor koşullarının sağlandığı bir deney düzeneğinde, psikolojik konfor koşullarını araştırmak için dört farklı aydınlık düzeyi (500-750-1000-2000 lx) ve üç farklı renk sıcaklığı (4000ºK-2700ºK- Karma Renk Sıcaklığı) ile sekiz farklı aydınlatma senaryosu oluşturulmuştur. Her bir aydınlatma senaryosunda, aydınlık düzeyinin ve renk sıcaklığının ölçülen tek parametre olduğu koşulda performans ölçümleri ve mekân algılama değerlendirilmiştir. Anket çalışması yapılmış, sonuçlar Mann Whitney İşaret Testi ve ?2 Testi ile değerlendirilmiştir. Araştırma sonuçları aydınlık düzeyinin tek değişken olduğu koşulun performansa etkisinin olmadığını, ancak mekân algılamayı etkilediğini göstermektedir. Renk sıcaklıklarındaki değişim mekân algılamada ve performans ölçümlerinde fark yaratmıştır.</Özetçe>
<Anahtar>Aydınlık düzeyi, renk sıcaklığı, parıltı, öznel parıltı, algılama.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sınır kavramına mekânsal bir yaklaşım: Bahçelievler örneği</Başlık>
<Özetçe>Sınırlar üzerine bir çalışma mekânın boşluktan fazlası olduğunun anlaşılmasını ve mimarlığın ilişkiler anlamında yorumlanmasını sağlar. Farklı düzeylerde düşünmeyi destekleyerek peyzaj, şehir, sokak, ev, oda gibi ölçekler arası bağlantıların kurulmasına olanak verir. İnsanın baştan beri var olan sınır oluşturma, ilişkileri kurma isteğine bakmak, sınır mantığının algılanmasını sağlayacaktır. Sınırlar üzerine kuramsal bir zemin oluşturulan bu çalışmada, diğer bağlantılı kavramlar konut ve yerleşme başlığında 20. yüzyılın ilk yarısında yaşanan büyük değişimler göz önüne alınarak açılmıştır. Mekânsal ilişkiler açısından sınır üzerine bir analiz Ankara Bahçelievler’deki ilk planlı toplu konut yerleşimi çerçevesinde tanımlanmıştır. Analizin ulaştığı sonuç bu yerleşimdeki sınır olasılıklarının değerini ve değişimlerini ortaya koyar niteliktedir.</Özetçe>
<Anahtar>Mekânsal sınırlar, modernizm, yerleşme, konut.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türk sarıçamından lamine ahşap kirişlerin mekanik özellikleri</Başlık>
<Özetçe>Türkiye’de yeni yeni tanınmaya başlayan, Avrupa ve Amerika’da çok uzun yıllardır yaygın olarak kullanılan lamine ahşap teknolojisinde kiriş üretiminin yapılabilirliğinin belirlenmesi esas amaçtır. Bu amaca ulaşabilmek için aşağıdaki yöntem izlenmiştir. Bu teknolojinin yaygın olarak kullanıldığı ülkelerdeki üretim incelenmiş ve kendini çabuk yenileyebilen kozalaksı çam türlerinin işlendiği görülmüştür. Bu belirlemeden sonra Türkiye’de yetişen kozalaksı çam türleri araştırılmış ve amaç doğrultusunda Sarıçam’ın ana materyal olarak kullanılmasının uygunluğuna karar verilerek, farklı tutkallarla kirişler üretilmiştir. Üretilen kirişlerin mekanik özelliklerinin değişimi deneysel olarak incelenmiştir. Sonuçlara bağlı olarak Türkiye’de  üretiminin yapılıp yapılamayacağı ve uygulamaya yönelik öneriler sunulmuştur.</Özetçe>
<Anahtar>Farklı tutkallarla üretim, lamine ahşap kiriş, mekanik özellikler, sarıçamın mukavemeti</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Afet konutlarında tasarım değerlendirmesi: Afyon-Dinar örneği</Başlık>
<Özetçe>Afet sırasında yitirilenler karşısında insanoğlu hayatını yeniden devam ettirmek adına çaresizlik içinde kalmaktadır. Afetzedelerin sosyo-ekonomik yaşamını yeniden düzene sokabilmek için afet sonrası uygulanacak düzenlemeleri belirlemek gerekmektedir. Afet sonrası yeniden oluşturulacak konut ve yerleşim alanları, bu düzenlemelerin önemli bir parçasını oluşturmaktadır. Ancak afetzedelerin, yaşadıkları eski kent veya kırsal yerleşimlerinin gerektirdiği yaşam koşullarına ve sosyo-kültürel yapılarına bağlı olarak afet sonrası konutlarıyla ilgili farklı beklentileri ve/veya tepkileri olabilmektedir. Bu nedenle afet sonrası yeniden oluşturulacak kent veya kırsal yerleşimlerde kullanıcı niteliğine uygun, gereksinimlerini ve beğenilerini karşılayabilen afet sonrası konutların tasarlanması bu makalenin amacını oluşturmaktadır.</Özetçe>
<Anahtar>Afet konutları, konut hoşnutluğu, konut tercihi, tasarım ölçütleri ve değerlendirmesi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Teknolojik yenilik üzerine kalitatif bir araştırma deneyimi</Başlık>
<Özetçe>Bu makale, teknolojik yeniliklerin küçük ve orta boy inşaat firmalarına yaygınlaşmasını etkileyen faktörlerin araştırıldığı kalitatif bir araştırmanın yöntemini anlatmaktadır. Proje ve Yapım Yönetimi (PYY) disiplininin bilgi birikimi genellikle kantitatif araştırmalara dayanmaktadır. Oysa kalitatif yöntemler teknolojik yenilik gibi kaotik olgular deşifre etmek için güçlü araçlardır; araştırmacının incelediği konu ile bütünleşerek derin ve kapsamlı bilgi edinmesini sağlamaktadır. Ayrıca, kantitatif araştırmalar için güçlü hipotezler geliştirilmesini sağlamaktadır. Görece genç bir disiplin olan PYY’nin yöntem konusundaki katı tavrını gözden geçirerek kalitatif yöntemlerin sunduğu avantajlardan yararlanması, PYY alanına katkı sağlayacaktır. Teknolojik yenilik konusunu ele alan bir doktora tez çalışmasında edinilen deneyim bu savı desteklemektedir.</Özetçe>
<Anahtar> Kalitatif araştırma yöntemleri, proje ve yapım yönetimi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Göç - aidiyet ilişkisinin belirlenmesi için model:</Başlık>
<Özetçe>Bu çalışmanın amacı göç eden insanların konut çevrelerinde aidiyetlerinin belirlenmesidir. Göçmenlerin aidiyet oluşumları ve kimlik değişimleri irdelenmektedir. Öncelikle kimliğin öz elemanları ele alınarak kültürel kimlik, toplumsal kimlik, tarihi kültürel kimlik ve bireysel kimlik incelenmiştir. Kimliğin sosyal, bireysel özelliklerinin etkisi ile oluşan kent kimliği, konut yerleşmeleri kimliği, mekânsal kimlik ve konut kimliği irdelenmiştir. Egemenlik alanına ilişkin davranış modeli, mekânı kendilemenin önemli bir yer tuttuğunu ve aidiyetle karşılıklı ilişki içinde olduğunu vurgulamaktadır. Bu model temel alınarak göç sonucu konut çevrelerinde aidiyetin belirlenmesi için bir model geliştirilmiştir. Model çerçevesinde Almanya’ya göç eden Türklerin yaşadığı Berlin-Kreuzberg’te bir uygulama gerçekleştirilmiştir. Alan çalışması sonucunda Kreuzberg’te yaşayan Türk göçmenlerin  aidiyeti konusunda tespitler yapılmıştır. Göçmenlerin aidiyetlerinin oluşmadığı, ikili kimlik yapısı olduğu ve sonuçlarının konutlarına, eşyalarına ve davranışlarına yansıdığı  saptanmıştır.</Özetçe>
<Anahtar>Aidiyet, göç, kimlik, konut.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İnşaat proje sisteminde eşzamanlı mühendislik modeli</Başlık>
<Özetçe>İmalat sektöründe uygulanan eşzamanlı mühendislik yaklaşımının inşaat proje sistemine uygulanması, nesnenin yaşam çemberinde rol alan tüm aktörlerin tasarım sürecine katılarak isteklerini ifade etmelerini ve tasarımın bu isteklerin optimize edilmesiyle belirlenen hedef değerler doğrultusunda geliştirilmesini zorunlu kılmaktadır. Bunun sonucunda projedeki katılımcı profilinin ve sözleşme yapısının farklılaşması alternatif bir proje teslim yöntemi ortaya çıkarmaktadır. Bu çalışmada eşzamanlı mühendislik ilkelerinin uygulanmasına yönelik genel bir proje teslim yöntemi iskeleti oluşturmak amacıyla geliştirilen “İnşaat Proje Sisteminde Eşzamanlı Mühendislik” (IPS-EM) modeli tanıtılmakta, bu modeldeki tasarım öncesi ve tasarım aşamalarının temel aktiviteleri, bu aktivitelerin gerçekleştirilmesinde rol alan katılımcılar ve temel yükümlülükleri açıklanmaktadır.</Özetçe>
<Anahtar>Eşzamanlı mühendislik, inşaat proje sistemi, proje teslim yöntemi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>12. yüzyıl Anadolu Türk camileri</Başlık>
<Özetçe>Anadolu’daki ilk devir camilerini oluşturan 12. yüzyıl camilerinin genel olarak üç ana şema üzerinde inşa edildiği söylenebilir. Şemalardan ilki örneklerini Karahanlı ve Gazneli camilerinde gördüğümüz, harimi enine sahınlardan oluşan ve ortasında mihrap önü birimi yer alan tiptir, ikincisi Büyük Selçuklu camilerinde gördüğümüz, harimi mihrap önü birimi ile önünde eyvandan oluşan ve harimin kuzeyinde avlusu bulunan tiptir. Üçüncüsü ise Kufe tipi camilerdir. Ancak bu üç şema da Anadolu’ya geldiğinde değişikliğe uğrayarak, harim ile avlu bir duvarla birbirinden ayrılmış, ilk tipte görülen yapılarda, mihrap önü birimi giderek büyüyerek harime hâkim olmuş ve harimin önüne avlu eklenmiş, ikinci tipte, avlu ve eyvan harime dahil edilmiş, orta sahnın ortasında avluya tekabül eden bir ışıklık ile eyvanı hatırlatacak birimler yer almıştır. Yapıların cepheleri ise kuzey cephelerinde yer alan taç kapılar hariç, genellikle düz duvar niteliğindedir. Yapılarda yer alan mimari elemanlardan, harimde en önemli eleman mihrap, cephelerde ise taç kapılardır.</Özetçe>
<Anahtar>Cami, Anadolu Türk mimarisi, 12. yüzyıl.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tatil amaçlı konaklama tesislerinde zamana bağlı değişim</Başlık>
<Özetçe>20. yüzyılın ikinci yarısından itibaren kitle turizmi hızla yaygınlaşmış, turist profili değişmiş, turistin talep ve beklentileri artmış ve toplumda tüketim kültürü egemen hale gelmiştir. Bu süreçte dünyada ekonomik, siyasal, sosyal, kültürel ve organizasyonel değişimler yaşanmış, mimarlık anlayışı ve mimari eğilimler değişmiş, konaklama tesisleri de bu değişimlere uyum sağlamak üzere farklılaşmıştır Bu çalışmada tatil amaçlı konaklama tesislerinde zamana bağlı değişim ve tüketim kavramları Antalya örneğinde incelenmiş ve sonuçta günümüz yaklaşımları irdelenerek bu değişimin yarattığı farklı  mekan ve mimarlık anlayışları ve olası gelişimler tartışılmıştır.</Özetçe>
<Anahtar>Antalya, turizm, otel, tasarım, değişim, tüketim.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çağımızın yeni kamusal mekanları olan alışveriş merkezlerine eleştirel bir bakış</Başlık>
<Özetçe>Tarih boyunca, sosyal, siyasal ve ekonomik alandaki değişimler, kamusal ilişki ve kamusal mekan kavramları konusundaki anlayışları etkilemişlerdir. Kapitalizm öncesindeki dönemlerde kamusal ilişki gündelik hayattaki iş, eğlence ve dinlence aktivitelerinin iç içe geçtiği, kendiliğinden gelişen aktiviteler bütünü olarak görülmüştür. Kapitalist  sistemin kendine özgü mantığı içinde ise gündelik hayatı oluşturan bu alanlar birbirlerinden ayrı bir şekilde tariflenmişlerdir. Bu bağlamda içinde yaşadığımız çağda kamusal ilişki kendiliğindenliğini kaybetmiş ve çağın dinamikleri doğrultusunda eğlence kavramı ile özdeşleşmiştir. Kamusal ilişki kavramına bakışta görülen bu değişim, kamusal mekan anlayışını da etkilemiş; çağımızın yeni kamusal mekanları alışveriş merkezleri haline gelmiştir.</Özetçe>
<Anahtar>Kamusal mekân, kamusal ilişki, alışveriş merkezleri, tüketim, tüketim toplumu.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çağdaş İstanbul Mimarlığı?nda Post-Modernizm'in rasyonel temeli</Başlık>
<Özetçe>Mimarlıkta Rasyonalizm, 20. yüzyıl Batı mimarisi içinde büyük öneme sahiptir. Türkiye’de de, özellikle 20. yüzyılın ikinci yarısında ağırlıklı olarak benimsenen akım olmuştur. 1960’lı yıllarda, Batı toplumlarında, artan özgürlük ve çok seslilik ortamı ile ortaya çıkan çoğulcu anlayış, mimarlığa da yansımıştır. Artık belli üsluplar yerine, birçok üslubun bir arada kullanılması söz konusudur. 1960 sonrası ortam, Türkiye’deki, mimarları yeni arayışlara yöneltmiştir. Bu arayışlardan biri, Post-Modernizm’dir. İstanbul’dan seçilen Post-Modern örnekler incelenmiştir. Bu incelemenin sonucunda, yapılara giydirilen Post-Modern özellikler çıkarıldığında, rasyonel özelliklerin hâkim olduğu görülmüştür.</Özetçe>
<Anahtar>Mimarlıkta Rasyonalizm, Post-Modernizm, İstanbul Mimarlığı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Suriye'de Geç Antik Çağ yapıları kapı profil ve süslemeleri</Başlık>
<Özetçe>Suriye’deki Roma dönemi yapıları kapı çerçeveleri, imparatorluğun diğer bölgelerindeki aynı döneme ait örneklerle benzerdir. Bu dönemde kapı profillenmeleri, fascia, kyma rekta, ovolo ve cavetto silmelerle oluşturulmuştur. Çerçevelerdeki bazı motifler geçmiş dönemlerin yerel zevklerinin izleridir. Geç Antik Çağ’da Güney Suriye’de mimari süsleme alanında  gelişimden bahsedilemez. Kuzey Suriye’de ise kapı profil ve bezemelerinde değişim görülür. Silmelerin oranları değişmiş, daralmış ve sayıları artmıştır. Zengin bitkisel motiflerin yerini, stilize, geometrik motifler, pagan motiflerin yerini Hırıstiyan motifleri almıştır. İmparator tarafından yaptırılan bazı yapılarda İstanbul örneklerine benzer mimari süsleme elemanları ve bu alandaki bilinmezlikler, araştırmacıları Suriye-İstanbul ilişkisi konusuna yöneltmiştir. Bu çalışmanın sonucunda, bu ilişkinin varlığını kanıtlayacak sonuç elde edilememiştir.</Özetçe>
<Anahtar>Kapı çerçevesi, silme, Suriye mimari süslemeciliği.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'daki endüstri mirası için koruma ve yeniden kullanım önerileri</Başlık>
<Özetçe>Endüstri Devrimi’nin ardından, Osmanlı İmparatorluğu’nda devlet eliyle ve özel girişim tarafından, ağırlıklı olarak başkent İstanbul ve çevresinde endüstri tesisleri kurulmuştur. İstanbul’da 19. yüzyılda sayısı 256’yı bulan ve bugün 43’e düşen endüstri yapıları, mimari, tarihi ve teknolojik miras olarak koruma altına alınmayı beklemektedir. Bu çalışmada, Osmanlı İmparatorluğu teknoloji tarihinin önemli bir bileşeni olan ve kentin fiziksel gelişiminde etkin bir rol alan İstanbul’daki endüstri mirası incelenmiştir. İstanbul’daki endüstri mirasının korunması için uluslararası kabul görmüş ilkeler çerçevesinde koruma ve yeniden işlevlendirme önerileri getirilmiştir. İstanbul’daki endüstri mirasının kapsamı, niteliği ve bugünkü durumu tablolar halinde sunulmuştur. Ayrıca kentteki endüstri mirasını tanıtmak amacıyla İstanbul’daki endüstri mirası için bir gezi güzergâhı düzenlenmiştir.</Özetçe>
<Anahtar>İstanbul, endüstri arkeolojisi, endüstri mirası, koruma, yeniden işlevlendirme.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kıbrıs'taki Vuni Sarayı'nın mimari kökeni üzerine yeni gözlemler</Başlık>
<Özetçe>Hem yönetici aileye hem de halka hizmet veren hükümdar yapıları, içinde yaşayan kişilerin devletin ve yönetimin gücünü mimarileriyle dışarıya yansıtırlar. Boyutlarıyla yerleşim içinde belirgin olan hükümdar yapılarından Vuni Sarayı, Kıbrıs’ta Antik Çağ’da inşa edilen dört saraydan biri olması açısından önemlidir. Bulunduğu coğrafyaya bağlı olarak tarih boyunca birçok farklı kültürün uğrak yeri olan Kıbrıs’taki bu sarayın hangi etkileşimlerle oluştuğunu saptamak amacıyla çevre bölgelerde inşa edilen benzer yapılar saptanmıştır. İncelenen bu yapılarla Vuni Sarayı arasında yapılan karşılaştıma sonucu benzerlikler ve farklılıklar belirlenmiştir. Ortaya çıkan ortaklıkların bir kısmı çağdaş kültürel etkileşimlerle, bir kısmı da yüzyıllara dayanan kullanım alışkanlığı olarak açıklanabilir.</Özetçe>
<Anahtar>Saray mimarisi, Antik çağ, Kıbrıs mimarisi, Vuni Sarayı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ütopyacı anlayışın 1960'larda gösterdiği değişimler</Başlık>
<Özetçe>Tasarlandıkları dönemlerin anlayışlarından olduğu kadar birbirlerinden de etkilenerek geliştirilen hayali projelerin yirminci yüzyılın yarısına gelinene kadarki en temel yedi özelliği kapalılık, toplumsallık, işlevsellik, durağanlık, sil baştanlık, düzenlilik ve buyurganlık olarak sıralanabilir. 1960’larda beliren ütopyacı anlayış sonucu, bu dönemde ortaya konan hayali projelerde bu özelliklerin çoğu farklı biçimlerde ele alınarak sorgulanmaktadır. Bu çalışmada 1960’lı yıllarda tasarlanmış hayali projeler bu kavramlar aracılığıyla ele alınıp, bu dönemde ortaya çıkan ütopyacı anlayışın genel özellikleri ve gösterdiği değişimler incelenmektedir. Toplumsallık ve düzenlilik kavramlarına yaklaşımda büyük değişimler gözlenmezken, kapalılık, işlevsellik, durağanlık, sil baştanlık ve buyurganlık kavramlarının uzağında durulmaya çalışıldığı görülebilir. Ütopyacı anlayışın 1960’lı yıllarda gösterdiği değişimlere bakarak, hayali projelerin belli değişmez özellikler doğrultusunda değil, tasarlandıkları dönemlere özgü yaklaşımlarla ortaya kondukları ifade edilebilir.</Özetçe>
<Anahtar>Mimarlık hayalleri, ütopya, hayali proje, 1960’lar.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Galata-Pera mekânsal biçimlenme özellikleri ile arazi kullanımı</Başlık>
<Özetçe>Çalışma Galata-Pera bölgesinin, İstanbul tarihsel gelişim süreci içinde mekansal biçimlenme özellikleri ile arazi kullanım özellikleri arasındaki etkileşimin ortaya çıkartılması amacıyla yapılmıştır. Şehirsel alanın biçimsel yapılanma analizinde, Alan Dizimi Analiz Modelinden yararlanılmıştır. Galata-Pera Bölgesi 17. yy’dan bugüne hat ağı örüntüsü özellikleri ile incelenmiştir. Alanın hat ağı biçimlenme yapısının sayısal olarak hesaplanabilmesini sağlayan “eksensel haritaların” ve biçimlenme özellikleri parametrelerinden alan bütününde hatların birbirleri ile olan ilişkilerini gösteren “bütünleşme (R-n)” değerlerine ilişkin çekirdek haritalarının oluşturulmasında, Axman bilgisayar programı kullanılmıştır. Sonuç olarak, Galata-Pera bölgesinde, genellikle “Ticaret” alanlarında bütünleşme değerlerinin yüksek, “Konut” alanlarında bütünleşme değerlerinin düşük olduğu, bütünleşme çekirdeğinin aksların doğrusal yapılanmasıyla devamlılık gösterdiği bulunmuş olup, İstanbul’un Tarihi Merkezi İş Alanı olan Galata-Pera bölgesi şehirsel gelişiminde değişimin işlevsel olarak, biçimsel yapıyla bağlantılı olduğu ortaya çıkartılmıştır.</Özetçe>
<Anahtar>Mekansal biçimlenme özellikleri, bütünleşme değeri, alan dizimi, eksensel harita.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Konut ve çevresel kalite memnuniyetini yükselten faktörler</Başlık>
<Özetçe>Bu çalışmada konut ve çevresel kalite memnuniyetini arttıran faktörlerin saptanması için, konut, konut çevresi kavramları, konut ve çevresel kalite memnuniyeti konusu araştırılmış, kullanıcıların konut ve çevresel kalite memnuniyeti kavramsal modeli oluşturulmuş, İstanbul Metropoliten Alanı’nda konut ve çevresel kalite memnuniyetinin belirleyicileri olan faktörlerin saptanması için planlı gelişen toplu konut alanlarında yapılan anketlerin faktör analizi tekniğiyle değerlendirilmesiyle, toplu konut kullanıcılarının konut ve çevresel kalite memnuniyet düzeyinde etkili olan; kolay erişilebilirlik, çevresel kalite değişkenleri, çevrenin güvenliği, komşuluk ilişkileri, konut çevresi görünümü ve ekonomik değer ile ilgili faktör grupları belirlenmiştir.</Özetçe>
<Anahtar>Konut ve konut çevresi, konut ve çevresinden memnuniyet, konut ve çevresel kalite.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Dönüşüm yaşanan tarihi alanlarda konut fiyatlarında etkili faktörlerin analizi</Başlık>
<Özetçe>Banliyöleşme ile çöküntüye uğrayan tarihi kent merkezlerini yeniden canlandırmak amacını taşıyan uygulamalar, genellikle başarılı sonuçlar vermişlerdir. Bu alanlarda yaşanan sosyo-ekonomik canlanma süreci, tüm kentin sosyal ve ekonomik sağlığı açısından önem taşımaktadır. Bu çalışmanın amacı, İstanbul’un yaşadığı dönüşüm sürecinin yansımalarının yoğun olarak izlendiği Beyoğlu tarihi konut alanlarında, konut satış fiyatlarında etkili olan fiziksel ve işlevsel faktörler ile etki derecelerini, hedonik fiyat analizi kullanarak belirlemektir. Çalışma sonucunda, manzara genişliği, bina yapı tipi, binadaki boş daire sayısı, sanayi tesislerine uzaklık, bina kat sayısı, bahçe kullanımı ve ısı izolasyonu faktörlerinin, konut satış fiyatlarında etkili olduğu gösterilmiştir.</Özetçe>
<Anahtar>Kentsel dönüşüm, konut fiyatı, Beyoğlu, Hedonik fiyat analizi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Su havzasında planlama ve oyun teorisi</Başlık>
<Özetçe>Doğal kaynakların korunması isteği sonucu planlamada çevre ve havza planlama gibi bölgesel ölçekte planlama önem kazanmaktadır. Planlama ve çevre söz konusu olduğunda çok sayıda aktörün karar verme sürecinde yer aldığını görmekteyiz. Her aktör kendisi için en iyi kararı vermeye çalışmaktadır. Ancak hangi kararın ya da stratejinin diğerinden daha iyi olduğunun tespiti önemli bir sorundur. Bu çalışma, planlamada karar verme süreçlerinin ve bu süreçlerde yer alan aktörlerin oyun teorisi ile analiz edilmesi amacıyla, stratejilere karşılık gelen kazançların belirlenmesini içermektedir. Bir su havzasının sürdürülebilirliğinin değerlendirilmesi amacıyla çalışma alanı olarak Nilüfer Çayı Alt Havzası seçilmiş ve bu havzada yer alan önemli aktörlerin birbirleriyle çatışan beklentileri ve kazançları değerlendirilmiştir.</Özetçe>
<Anahtar>Strateji, kazanç, oyun teorisi, havza planlama, sürdürülebilirlik.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>5216 sayılı yeni Büyükşehir Belediyesi Kanunu?nun stratejik me-kânsal planlama yaklaşımı açısından değerlendirilmesi</Başlık>
<Özetçe>Türkiye’de metropoliten bölge ölçeğinde stratejik mekânsal planlamada önemli problemlerin yaşandığı bu konuda yapılan araştırmalardan ve uygulama sürecindeki anlaşmazlıkları çözmek üzere ortaya konan yargı kararlarından bilinmektedir. Bu çalışmada, metropoliten yönetimlerin yasal statüsünü belirleyen 5216 sayılı yeni Büyükşehir Belediyesi Yasası ile getirilen yeni düzenlemelerin, mevcut yönetim ve planlama sorunlarına ne ölçüde yanıt getirdiği tartışılmaktadır. Bu doğrultuda, 5216 sayılı yasa, Avrupa’da metropoliten bölge ölçeğinde stratejik mekânsal planlama konusundaki gelişmeler ve bu konuda geliştirilen kriterler göz önüne alınarak değerlendirilmektedir.</Özetçe>
<Anahtar>Stratejik mekânsal planlama, metropoliten bölge ölçeği, kurumsal kapasitenin geliştirilmesi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da yeni yerleşme alanlarının Yeni Şehircilik akımına göre değerlendirilmesi</Başlık>
<Özetçe>Tarihsel süreç içerisinde mimarlık, kent planlama ve kentsel tasarımda tarihin yorumlanması ile güncelleştirilmiş çözümler üretilerek farklı yaklaşımlar ortaya çıkmıştır. Bu yaklaşımlardan en etkili olanı Yeni Şehircilik akımıdır. Akımın kentsel tasarım kuralları geleneksel yerleşmeleri örnek alarak tanımlanmıştır. Bu çalışmada, kentsel tasarımın kuramsal gelişmesindeki güncel yaklaşımlardan Yeni Şehircilik akımının İstanbul’un yeni yerleşme alanları üzerindeki etkilerini incelemek ve bu yerleşmeleri akımın özellikleri açısından değerlendirmek amaçlanmıştır. İstanbul’da son yıllarda oluşan yeni yerleşmeler arasından seçilen 24 adedi Yeni Şehircilik akımı temel alınarak tanımlanan değerlendirme sistemi ile değerlendirilmiştir. Değerlendirme sonucunda seçilen yerleşmeler Yeni Şehircilik akımına uygunlukları açısından iyi, orta ve zayıf olarak sınıflandırılmıştır ve yerleşmelerin önemli bir bölümü orta aralığında çıkmıştır.</Özetçe>
<Anahtar>Kentsel tasarım, yeni şehircilik, yeni gelenekçi şehircilik.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kent Parkları ile ilgili kalite kriterlerinin oluşturulması</Başlık>
<Özetçe>Bu çalışmanın amacı kent parklarında kullanıcılar için kaliteli bir yaşam çevresi oluşturmada etkin olan kalite kriterlerinin belirlenmesidir. Bu kriterler; aktivite ve kullanımlar (çeşitlilik), ulaşılabilirlik (okunaklılık), konfor ve imaj (güvenlik ve bakım) ve sosyallik (sahiplik hissi) olarak belirlenmiştir. Kriterler, Maçka, Ulus ve Zeytinburnu Parkları’nda kullanıcılarla yapılan anketlerle irdelenmiştir. Toplanan bilgiler ki-kare anlamlılık sınamasından geçirilmiştir. Araştırma sonuçlarına bakıldığında konfor, imaj, güvenlik, bakım ve sosyallik kriterlerinin kullanıcıların parkları kaliteli olarak algılamalarında etkili kriterler olduğu görülmüştür. Çeşitlilik kriterinin kullanıcıların parkı kaliteli olarak algılamalarını etkilemeyen bir kriter olduğu belirlenmiştir. Sosyo-demografik özelliklerdeki farklılaşmanın genel beğeni algılamalarını etkilemediği, kalite kriterleri algılamalarını etkilediği belirlenmiştir.</Özetçe>
<Anahtar>Kent parkı, algı, kalite kriteri, kullanıcı değerlendirmesi</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Şehir eski merkezlerinde yeniden canlandırma: İstanbul-Eminönü örneği</Başlık>
<Özetçe>Dünya şehirlerinde ve Türkiye’de çok boyutlu mekan olma özelliğine sahip şehir eski merkezlerinin çoğu düşük nitelikli çevre kalitesi, eğitim vd. hizmetlerin yetersizliği, yüksek düzeyde suç ve şiddet imajıyla değerlendirilmeye başlanmış, aynı zamanda kırsal kesimden göçle gelenlerin yerleştiği alan olma durumu devam etmiştir. Bu anlamda şehir eski merkezleri, çağdaş yaşam standartları ve sağlıklı çevre özelliklerinden uzak, aslına uygun olmayan fonksiyonel kullanım ve kullanıcılar, vb nedenlere bağlı olarak, şehrin fiziksel, işlevsel, ekonomik ve sosyal yapısını olumsuz yönde etkilemiş, çekicilik ve cazibe özelliklerini yitirmiştir. Yapılan alan araştırmasında İstanbul-Eminönü ilçesinde de benzer problemlerin olduğu tespit edilerek, konuyla ilgili çözüm önerileri geliştirilmiştir.</Özetçe>
<Anahtar>Şehir eski merkezleri, yeniden canlandırma, şehirsel canlılık.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İnsan - Mekân iletişim modeli bağlamında konutta psiko-sosyal kalitenin irdelenmesi</Başlık>
<Özetçe>Mimarlığın psikolojik ve sosyal yönleri, çevre-davranış bilimleri gibi disiplinlerarası bilimlerden yararlanmayı bir zorunluluk haline getirmiştir. Tasarımcı-kullanıcı arasındaki bilgi alışverişinin sağlanabileceği çeşitli platformlara daha fazla işlerlik kazandırmak gerekmektedir. Kullanım sonrası değerlendirme çalışmalarında, mimarların sorumluluğunun arttırılması, tasarlamanın gelişmesinde kullanıcı boyutunun algılanması açısından önemlidir. Bu araştırmanın amacı, mekân kalitesinin algılanmasında rol oynayan psiko-sosyal kalite değişkenlerini ortaya çıkaracak bazı davranışsal ve mekânsal ipuçları elde etmektir. Bu ipuçları, tasarlanan mekân ile algılanan mekân arasındaki farkı en aza indirmekte yardımcı olacaktır. İnsanla iletişim kurabilen mekânlarda, mekânsal kaliteyi arayabilir ve sorgulayabiliriz. Mekânın insanla kurduğu iletişim sürecinin sonunda elde edilecek veriler, o mekânı tasarlayana kullanım bilgilerini ileterek geri besleyeceği gibi, konuta ait psiko-sosyal kalitenin de ipuçlarını verecektir. Ancak, mimarlık mesleğinin pratiğinde tasarımcı-kullanıcı iletişimi yeterince sağlanamamaktadır. Bu nedenle, mekânın psiko-sosyal kalite değişkenlerinin mekân-kullanıcı etkileşimi incelenerek belirlenmesi hedeflenmiştir. Tasarımcı-kullanıcı iletişimini sağlayacak bir ”Mekân-Kullanıcı-Tasarımcı İletişim Döngüsü Modeli” kurgulanmıştır. Tasarımcının, kendi ürünlerinin kullanım sonrası değerlendirmesini, kurgulanan iletişim döngüsü modelini kullanarak yapması ve elde edeceği verileri sonraki yeni ürün tasarımında ve üretiminde kullanması önerilmektedir. Alan araştırmasının sonucunda, ”Mekân-Kullanıcı-Tasarımcı İletişim Döngüsü Modeli” nin işlerliğinin olduğu görülmüştür. Bunun yanı sıra, akademik araştırmaların ve mimari ürünlerin değerlendirilmesinden elde edilen deneyimlerden, uygulamacı mimarlar tarafından ne ölçüde yararlanıldığı da vurgulanmıştır.</Özetçe>
<Anahtar>Kalite, psiko-sosyal, iletişim, konutsal tatmin, insan davranışı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimari yapısal ögelerin tasarımında 'teknoloji-tasarım' etkileşimi</Başlık>
<Özetçe>Binada görülen yapısal kalite problemlerinin kullanıcı sağlık ve güvenliği, ekonomi, sürdürülebilirlik gibi farklı alanlar üzerinde etkisi bulunmaktadır. İstenilen kalitenin sağlanabilmesinde etkili bina üretim süreci aşamalarından biri, mimari yapısal ögelerin tasarımıdır. Yapısal öge tasarlanırken kullanılabilecek gerçekleştirme teknolojileri ayrıntılı olarak ele alınmakta, değerlendirilerek yapısal çözüm kesinleştirilmektedir. Bununla beraber bina sektöründeki uzmanlaşma nedeniyle, mimarların gerçekleştirme teknolojilerini bina üretim projesi özel koşullarına göre değerlendirebilmesi zorlaşmaktadır. Buna bağlı olarak oluşturulan çözümlerde gerçekleştirme teknolojileri doğru biçimde kullanılamamakta, yapısal kalite problemleri oluşmaktadır. Tasarım ‘veri işleme ve dönüştürme eylemi’ olarak açıklanabilmektedir. Bu çalışmada amaçlanan, mimari yapısal öge tasarımında veri işleme/dönüştürme süreçlerindeki uzmanlaşmayla bağlantılı problem alanlarının belirlenmesi ve gerçekleştirme teknolojilerinin doğru kullanımı için araştırılması gerekli tasarımla ilişkili alanların ortaya konulmasıdır. Çalışmada bu kapsamda öncelikle mimari yapısal ögelerin tasarımında mevcut durum ele alınmış; tasarımcıların çalışma yaklaşımları, gerçekleştirme teknolojileri ortamının özellikleri ve bina sektöründe bilgi yönetimi irdelenerek veri işleme/dönüştürme açısından problemli alanlar ortaya konulmuştur. Buna bağlı olarak, gerçekleştirme teknolojisi enformasyonunu tasarımda kullanmaya yönelik tasarım yöntemi çalışmalarına ve gerçekleştirme teknolojisi enformasyonunu tasarıma uygun içerik ve biçimde düzenlemeye/sunmaya yönelik çalışmalara ağırlık verilmesi gerektiği görülmektedir. Kullanılan tasarım yaklaşımları ihtiyaç duyulan enformasyon üzerinde belir-leyici olduğundan çalışmanın devamında tasarım süreci ele alınmış; ürün ve mühendislik tasarımın-da, mimarlık uygulamalarında ve mimari yapısal öge tasarımında analiz süreci irdelenmiştir. İrdele-me sonucunda, mimari yapısal öge tasarımında analiz sürecini tanımlamaya ve analiz yöntemleri oluşturmaya yönelik çalışmalara öncelik verilmesi gerektiği görülmüştür.</Özetçe>
<Anahtar>Mimari yapısal öge, tasarım, gerçekleştirme teknolojisi, veri işleme ve dönüştürme, enformasyon, gereksinme.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Müziksel ses-mekân ilişkisinde dokunsal bir beden-mekân matrisinin doğuşu</Başlık>
<Özetçe>Helmholtz’un fiziksel akustik ve psikoakustik dallarını 1877’de ayırmasından sonra psikoakustik dalı, sesin mekânsallığını ikinci sıraya iten bir yaklaşım izledi. Bunun nedeni sesin içeriğinde fiziksel dünyadaki olaylara dair fiziksel bilgilerin bulunabileceğinin gözardı edilmesiydi. Sesin parametreleri ses düzeyi, perde ve tını olarak belirlendikten sonra mekânsallaştırma yalnızca bir ses kaynağının soyut bir koordinat sistemi içinde konumlandırılması problemi olarak formüle edildi. Bu kavramsallaştırma, sesin mekân ile ilişkisinin fizyolojik formülünde olduğu kadar müziksel ve estetik paradigmalarda da baskın oldu. Modern dönemde kaynakların soyut geometrik düzenlerle din-leyicilere empoze edildiği mekânsal müzik eserleri Öklit uzayını, algısal süreçlerin önünde değer-lendiriyordu. Literatürde bu kavramsallaştırmaya karşı çıkarak genelde algısal süreçleri ve özelde işitselliği gerçek dünyadaki fiziksel olaylarla ilişkilendiren çalışmalar bulunmakta. Ekolojik psikoloji gibi çalışmalar bedeni ön plana çıkartarak yerleşik paradigmaların algısal farklılıklara duyarsız olduklarını, farklılıkların açıklanabilmesi için bedenin mekân içindeki zamansal hareketinin an-laşılması gerektiğini savunuyorlar. Bu kuramlar fiziksel süreçlerle süreklilik içinde olduğundan dolayı dokunma duyusu ile ilgili bir işitmeyi gösteriyor. Günümüz teknolojilerinin etkisi kuramsallaştırılan bu dokunsallığa, uygulamalar yoluyla yeni açılımlar getirmek yönünde. Gelişmeler performatif teknolojik arayüzlerin dokunsallığı oldukça genişletmesi, etkileşimli nesnelerden etkileşimli mekânlara doğru bir evrimleşme, ses üretiminin mikro süreçlerinin müdahale sınırlarına girmesi ve dinamik olarak kontrol edilebilirliğinin artması olarak gösterilebilir. Teknolojik gelişmeler, işitmenin mekân ile ilişkisinin dokunsal bir bilgi türüne doğru kaydığını, bunun da yeni bir beden-mekân işitselliğini ortaya çıkarabileceğini ortaya koyuyor.</Özetçe>
<Anahtar>Müziksel ses ve mekan, mekansallaştırma, dokunsallık, etkileşimli teknolojiler.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Beton prefabrike ilköğretim binalarında dış duvar - çevre kirliliği ilişkisi</Başlık>
<Özetçe>Değişen eğitim sistemine ve süresine bağlı olarak eğitim yapılarının hızla inşa edilmesi zorunluluğu, prefabrike sistemlerin kullanımını ve bu sistemlerin birçok açıdan geliştirilmesi gerekliliğini ortaya koymaktadır. Eğitim yapılarının beton esaslı prefabrike sistemlerle yapılması durumunda üretim maliyetinin, hızının ve yapım kolaylıklarına ilişkin sistemlerin değerlendirilmesi zorunluluğunun yanında, sistemlere ait kabuk bileşenlerinin de ısıtma enerjisi bakımından etkinliğinin değer-lendirilmesi, problem noktalarının belirlenmesi ve çözüm önerilerinin sunulması gerekmektedir. Sekiz yıllık eğitim sistemimde yaklaşık 300.000 derslik kapasiteli eğitim yapılarının yapımı söz konusu olmakta ve ısıtma enerjisi tüketimini çok az düzeyde azaltacak bir çözümün geliştirilmesiyle bile yapı toplamında büyük oranda enerji tasarrufu sağlanmaktadır. Yapı kabuğunun büyük bir yüzdesini oluşturan dış duvarların betonarme prefabrike sistemlerle oluşturulması durumunda olası sistemlerin duvar tiplerinin problem noktalarının ısıtma enerjisi tüketim verilerine bağlı olarak kirletici emisyonlarının değerlendirilmesi bu çalışmanın ana konusunu oluşturmaktadır. Çünkü betonun ısı geçirgenlik direncinin düşük oluşu ve prefabrike sistemlerde birleşimlerde meydana gelen ısı köprüleri büyük miktarda enerji kayıplarına neden olmakta; bunun sonucunda da binanın yaşam dönemi maliyetleri artmaktadır. Bunlara ek olarak, yüksek yakıt tüketimi nedeniyle atık gaz emis-yonlarının yükselmesi çevre kirliliğinin artmasına neden olmaktadır. Bu nedenle bina tasarımında ısıtma enerjisi kapsamında etkin sistemlerin araştırılması ve çözümlerin geliştirilmesi zorunluluğu ortaya çıkmıştır.</Özetçe>
<Anahtar>Prefabrike dış duvar,  ısıtma enerjisi, çevre kirliliği, kirletici emisyonları.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye'deki ilçelerin kentleşme derecelerine göre il olma potansiyellerinin değerlendirilmesi</Başlık>
<Özetçe>Kentleşme, demografik, sosyo-kültürel, ekonomik ve idarî boyutları olan karmaşık bir kavramdır. Ancak ülkemizde kentleşme konusunda tek tanım nüfus kriterine dayanmakta, idarî bölünmelerde ise il, ilçe, bucak ve köy kavramları esas alınmaktadır. Son yıllarda Türkiye’de illerin sayısında hızlı bir artış görülmüş, pek çok ilçe il olma talebiyle ilgili idarelere başvurmuştur. Belirli bir nüfus büyüklüğüne ulaşan ilçelerin bu talepleri ise hem politikacılar üzerinde bir baskı unsuru oluşturmakta hem de sağlıklı bir kentleşmenin oluşmasını engellemektedir. Bu problemden yola çıkarak, bu araştırma kapsamında Türkiye’deki tüm ilçelerin 1990 ve 2000li yıllara ait sayısal göstergeler çerçevesinde kentleşme dereceleri ölçülmüştür. Araştırmanın teorik bölümlerinde kentleşmenin kavramsal boyutu, dünyada ve ülkemizde kentleşme konusunda yapılan çalışmalar ve benimsenen politikalar incelenmiştir. Bu bilgilerin değerlendirilmesi ve elde edilebilen sayısal verilerin kore-lasyon, regresyon ve kümeleme analizi gibi çok değişkenli analiz yöntemleriyle ölçülmesi sonucunda tüm ilçelerin kentleşme dereceleri belirlenerek gelişme potansiyeli yüksek ilçeler, gerileme eğiliminde olan ilçeler,  sonradan il yapılan ve il olma talebinde bulunan ilçelerin durumları değerlendirilmiştir. İstatistiksel analiz sonuçlarına göre ülkemizde kentleşmenin gelişmiş ülkelerden farklı olarak, daha çok sanayi sektörüne bağlı olduğu, hizmetler sektörünün ve birtakım sosyo-kültürel göstergelerin hala kentleşmeyi ifade etmekten uzak olduğu, kentleşme düzeyi yüksek ilçelerin genelde büyükşehirlerin hinterlandında yer aldığı ve il yapılmalarının ülke ekonomisi açısından oldukça maliyetli irrasyonel bir karar olacağı, sadece nüfus kriterine bağlı olarak kentleri tanımlamanın gerçekçi olmadığı, bu konuda ekonomik, demografik ve idarî kriterlerin kombinasyonundan oluşacak standartlar belirlemenin gerekli olduğu belirlenmiştir.</Özetçe>
<Anahtar>Kentleşme, kentsel kriterler, kentleşme derecesi, il, ilçe. </Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Anadolu'da Selçuklu dönemi yerleşme sistemi ve kent modelleri</Başlık>
<Özetçe>Türklerin; göçebe ve yerleşik yaşama dair tüm kültürleri ile birlikte; IX. yüzyılda başlayan ve yaklaşık 200 yıl süren Orta Asya’dan Anadolu’ya göç hareketi sürecinin Anadolu coğrafyası üzerindeki siyasal ürünü Anadolu Selçuklu Devleti’nin kurulması biçiminde olmuştur. Bu süreçte, gerek Bizans egemenliğinden devralınan ya da yeniden kurulan Anadolu kentlerinin gerekse kentler dizgesinin oluşturduğu yerleşme sisteminin mekânsal ve işlevsel açıdan yeniden örgütlendiği söylenebilir. Bu araştırmanın amacı; Türklerin Selçuklu Devleti’nin kurulması ile Anadolu yerleşim zincirine eklemlendiği XI.–XIII. yüzyıllarda, Orta Asya ve İran coğrafyasından taşıdıkları ya da aktardıkları yerleşim geleneklerinin, Anadolu’da devraldıkları Bizans yerleşim kültürü altyapısı üzerindeki kültürel birlikteliğinin mekânsal ürünlerini irdelemektir. Burada “mekânsal ürünler” kavramı ile anlatılmak istenen, Anadolu’da Selçuklu döneminde örgütlenen savunma sistemi, üretim–dağıtım organizasyonları, sosyal–kültürel yapılanmalar ve toprak kullanım politikalarının, yerleşme sistemi ve kentsel mekân organizasyonları ya da kent modelleri üzerindeki yansımalarıdır. Selçuklu dönemi Anadolu yerleşim kültürünün ortaya konabilmesi için, araştırmanın kaynak ve yöntemine ilişkin olarak, özgün yazılı kaynakların arkeolojik ve mimari kalıtlar eşliğinde irdelenmesi ve elde edilen bulguların harita ve planlar üzerine aktarılmasına dayanan bir izlence benimsenmiştir. Bu izlence kapsamında, Selçuklu dönemi yerleşme sisteminin ve mekân yansımaları olarak kent modellerinin tanımlanabileceği düşünülmektedir. Araştırmanın zaman  dizgisi; Selçuklu dönemi yerleşme sisteminin arka plânını oluşturan Anadolu Selçuklu Devleti siyasal–yönetsel egemenlik düzeninin Anadolu yerleşme sistemini biçimlendirmeye başladığı XI. yüzyıl sonu ile Selçuklu egemenlik düzeninin sona erdiği ve çok parçalı siyasal  yapılanmalar dönemi olarak tanımlanan Türk Beyliklerinin oluşmaya başladığı XIII. yüzyıl sonu arasındaki dönem olarak tanımlanmıştır.
</Özetçe>
<Anahtar>Anadolu, Selçuklu, yerleşme sistemi, kent modelleri.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da deprem odaklı dönüşüm projesinin ana bileşenlerinin analizi: İETT Blokları örneği</Başlık>
<Özetçe>İstanbul’un son 20 yıl içinde hızlı bir dönüşüm yaşamış olması, bu süreç içinde İstanbul’un gayrimenkul ve rant odaklı büyüme içerisinde olması, yapı stoğunun yaklaşık %60’ının depreme karşı mukavemet gösterecek sağlamlıkta olmaması gibi nedenler ile İstanbul için, kentsel dönüşüm kavramının yoğun olarak tartışılması kaçınılmaz olmuştur. Bununla birlikte İstanbul’da halen kentsel dönüşüm ve depreme hazırlık politikalarının üretilmesinde önemli eksiklikler bulunmaktadır. Bu tespitleri dikkate alarak, yeni dönemin gündemini doğru belirlememiz gerekmektedir. Özellikle deprem beklentisi ve yapı stoğunun yeterli sağlamlıkta olmadığı gerçeği, afet odaklı kentsel dönüşüm planlamasındaki ön koşulların neler olması gerektiğini sorgulamayı zorunlu kılmaktadır. İstanbul’da son yıllarda gerçekleştirilen kentsel dönüşüm çalışmaları, yerel yönetimlerin bireysel çabaları ile uygulanan tekil projelerden ibaret iken, depreme hazırlık çalışmalarının kentsel planlama ile ilişkilendirilme çabaları sınırlı kalmıştır. Bu süreç içinde ‘Kentsel dönüşüm ne olmalıdır? Neleri kapsamalıdır? İstanbul’a özgü koşullar ve stratejiler nelerdir?’ gibi sorulara cevap aranmış ve birtakım kavramsal kargaşa da yaşanmıştır. Bu karmaşa, ancak süreç içinde uygulamalı örneklerle ortadan kalkacaktır. Bu yönde atılan tüm adımlar değerlidir ve ülkesel politikalara ışık tutmalı, öncü olmalıdır. Bu makalenin amacı, deprem odaklı kentsel dönüşüm etki projelerinin araçlarının ve uygulanabilirliğinin değerlendirilmesi ve ileriye dönük kanıta dayalı kentsel dönüşüm politikalarının oluşturulmasıdır. Makalede, deprem odaklı kentsel dönüşüm etki projelerinin anahtar bileşenleri incelenmektedir. Deprem odaklı kentsel dönüşüm etki projesinin uygulanabilirliği örnek alan üzerinde SWOT analizi yöntemi ile sınanmaktadır. Makale, depreme odaklı çözüm ve etki yaratacak kentsel dönüşüm politikalarının önemini vurgulamakta ve kentsel dönüşüm tartışmalarına pilot alan sınaması ile kanıt sunmaktadır.</Özetçe>
<Anahtar>Ateşleyici proje, deprem, İstanbul, dönüşüm, finansal fizibilite.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yapı üretiminde tasarım kalitesini yükseltmeye yönelik bir modelin kavramsal yapısı ve bileşenleri</Başlık>
<Özetçe>Yapı üretim sürecinin çok fazlı ve çok disiplinli yapısı içinde tasarım aşaması, yapı kalitesi üzerinde belirleyici kararların verilmesi nedeniyle diğer aşamalardan farklılık göstermektedir. Tasarım, yapım ve işletim aşamalarının ilişkileri ve bu aşamalarda yer alan organizasyonlar ele alındığında gözlemlenen parçalanmış yapı, tasarım kalitesi üzerinde önemli bir ağırlığı olduğu analiz çalışma-larında belirlenen, yapım ve kullanım aşamalarında ortaya çıkan değişikliklere ilişkin enformasyonun tasarım organizasyonuna geri bildirimini engellemekte, benzer hataların sonraki projelerde de tekrarlanmasına neden olmaktadır. Tasarım kalitesinin yükseltilmesi hedefine yönelik olarak yapılan literatür çalışması ile tasarım kalitesinin; “tasarım sürecinin kalitesi” ve “tasarım ürününün kalitesi” boyutlarında ele alınması gerektiği belirlenmiş ve yapılan analiz çalışmalarının sonucunda tasarım kalitesini etkileyen faktörler ortaya konmuş; tasarım kalitesinin yükseltilmesine yönelik olarak getirilecek çözüm önerilerinin, tasarım kalitesini etkileyen faktörlerin olumsuz etkilerinin ortadan kaldırılması amacıyla organizasyon yönetimi, kalite yönetimi ve enformasyon yönetimi boyutlarını içermesi gerektiği sonucuna varılmıştır. Toplam kalite felsefesini benimsemiş tasarım or-ganizasyonunda, tasarım, yapım ve işletim organizasyonları arasında organizasyonel boyutta sağ-lanan bütünleşme, güncel enformasyon teknolojisinin sağladığı olanaklarla geliştirilen bütünleşik bir enformasyon sistemi kullanılarak sanal boyutta da sürdürülmelidir. Tasarım değişikliklerin yö-netilmesine yönelik geliştirilen teorik model, bir bilgisayar modeli ile somutlaştırılarak kavramsal boyuttaki çözüm nesnel boyuta da taşınmalıdır. Bu çalışmada öncelikli olarak, tanımlanan probleme yönelik çözüm modelinin kavramsal boyuttaki bileşenleri, bunlar arasındaki ilişkiler ve modelin kavramsal boyuttaki yapısı ortaya konmaktadır. Ardından nesnel boyutta geliştirilen modelin temel yapısı açıklanmakta ve bazı ekran görüntüleri verilmektedir.</Özetçe>
<Anahtar>Yapım yönetimi, tasarım yönetimi, yapı üretimi, mimari tasarım, kalite yönetimi, tasarım hataları.
</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ofis binalarının eskimelerini geciktirecek yöntemler: Gerekli fiziksel değişikliğin boyutu</Başlık>
<Özetçe>Ofis binaları, işletmelerin rekabetsel avantajlarını koruyabilmelerini sağlayan en önemli firma kaynaklarından biridir. Etkin ve efektif bina işletmesi/yönetimi, işletmeler için yüksek verimde çalışan personel, dolayısıyla minimum maliyet ve maksimum kazanç demektir. Ofis binaları, minimum 50-60 yıllık bir süre için inşa edilirler. İlk 15-20 yıllık süre kapsamında ise tasarlandıkları fonksiyona hizmet vermeleri beklenir. Ancak, teknolojik gelişmelerdeki hızlı değişim sebebiyle, günümüzde 20, 10, hatta beş yıllık ofis binaları dahi eskime tehlikesi ile karşı karşıya kalabilmektedirler. Ofis binalarının fonksiyonel eskimeden korunması, değişim ve yeniliklere uyumu, organizasyonel bazda işletmelerin de öngörülebilir ve azaltılabilir yüksek maliyetlerden korunmalarını sağlar. Ofis binalarının temel görevi olan organizasyon çalışanlarını işletmenin amaçları doğrultusunda destekleme görevini en iyi şekilde yerine getirebilmesi ancak, değişim ve yeniliklere uyumlu olacak şekilde işletilmesi ile mümkündür. Tüm bunlar göz önüne alındığında işletmelerin sahip oldukları yada kiraladıkları binalarının, işletmenin başarısında çok önemli bir rol oynadığı görülmektedir. Bu sebeple, bu çalışmada, çeşitli firmaların zamanla binalarında yaşadıkları problemlere ilişkin alternatif çözümlerin neler olabileceği araştırılmış ve her bir alternatif için gerekli fiziksel değişiklikler yaşa bağlı olarak tanımlanmaya çalışılmıştır. Çalışmanın bulguları toplamda fiziksel değişiklik gereksiniminin boyutunun ofise dönüştürme kararı için en yüksek, renovasyon kararı için ise en düşük olduğunu göstermektedir. Ayrıca, binaların yaşları ilerledikçe fiziksel değişiklik iş gruplarından restorasyon türü işlere gereksinimlerinin sabit kaldığı, yeni inşaat türü işlere gereksinimlerinin azaldığı, bina dışı işlere gereksinimlerinin ise arttığı gözlenmiştir.</Özetçe>
<Anahtar>Bina işletmesi, eskime, yeniden kullanım, renovasyon.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yapılı çevre üzerinden mimarlık bilgisinin üretilmesi:Eleştirel bir değerlendirme</Başlık>
<Özetçe>Bu çalışmada yapılı çevre üzerinden mimarlık bilgisinin, nasıl üretildiği sorun alanı olarak belir-lenmiştir.  ‘Nasıl’ üzerinden nedenlerin sorgulanması ve özne dolayımını temel alan kavramsal bir bakış açısı geliştirebilmek ve özgül yapılı çevrenin okunmasında, anlamak için anlamlandırmanın olanaklarını tartışmak amaçlanmaktadır. Bilgi üretiminde özerklikten bahsedebilmek için yöntem kavramı araçtan ve amaçtan boşalarak sorunsallaştırılmalıdır.  Aynı görüngüye ilişkin bilginin, farklı düşünce gelenekleri ve farklı duruşlar içinden üretilmesiyle görüngü farklı anlamlar kazanır. Bilgi üretimi de bir çeşit temsil etme ve bununla bağlantılı olarak anlamlandırma edimidir ve özne dolayımı, dil, hakikat ve meşruluk sorgusu bilgi üretiminin vazgeçilmez duraklarıdır.  Bu sorgula-mada dilin 20. yüzyıldaki ayrıcalıklı konumu özellikle dikkat çekicidir. Bilgi üretiminde, genelde konvansiyonel yaklaşımların zemin belirlemek için kullandıkları köken, arketip, kalıp ve tip kavram-larının, eleştirel bir bakışla anlamsal çerçeveleri genişletildiğinde bilgi üretiminde farklı açılımlar sağlanabilecektir. Özellikle pozitivizmin çizdiği çerçevenin dışına çıkıldığında bu açılımlar daha iyi gözlemlenebilmektedir. Bilgi üretiminde aksiyomatik, model kurucu yaklaşımlar ve çevre-davranış çalışmaları; fenomenoloji, hermeneutik ve post-yapısalcılık ile temellenen alternatif okuma ve yo-rumlama biçimleri ile karşılaştırmalı olarak ele alındığında zaaflarını ele vermektedir. Bu bağlamda özgül bir yapılı çevreye ilişkin bilgi, yorum temelli bir yaklaşımla da üretilebilmektedir. Sonuç itibariyle yapılı çevrenin anlamlandırılmasında özne dolayımıyla,  görüngünün pozitivist sterotiplerin dışına çıkılarak kendini açmasının olanaklarını araştırmak;  eleştirel, özgül olana odaklı, alternatif bakış açılarını gerektirmektedir.   </Özetçe>
<Anahtar>Yapılı çevre, mimarlık bilgisi, dil, yorum.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da deprem riski analizi</Başlık>
<Özetçe>Deprem risk analizi; sismik tehlike ve alana ilişkin verilerin bir arada incelenerek olasılıkların ortaya konulmasıdır. Deprem riskini etkileyen faktörler; deprem tehlikesi, arazi kullanımı, demografik yapı ve ekonomik yapı başlıkları altında incelenmektedir. Bu faktörlerin kendi grup ve alt gruplarındaki karşılaştırmaları ve değerlendirilmelerinin yanı sıra, birbirleriyle olan etkileşimleri de deprem risk haritalarının hazırlanmasında önem kazanmaktadır. Çalışma alanı olarak seçilen İstanbul, tarih boyunca sayısız deprem yaşamıştır. Bunların arasında 1509, 1766 ve 1894 depremleri kent genelinde ve çevre yerleşmelerde büyük yıkımlara neden olmuştur. Bu depremlerin oluşumuna neden olan Kuzey Anadolu Fay’ının Marmara içinden geçen kollarının önümüzdeki yıllar içinde yine kırılarak büyük bir deprem oluşturması beklenmektedir. Bu çalışmanın amacı, Türkiye’nin nüfus açısından en büyük şehri olan ve aynı zamanda Kuzey Anadolu Fay hattının batı kanadına yakınlığı nedeniyle deprem tehdidi altında bulunan İstanbul’un yapılaşmış, demografik ve ekonomik çevre değişkenleri ile mevcut potansiyelleri kapsamında deprem riski açısından değerlendirilmesidir. İstanbul’da depreme bağlı risk düzeylerinin hesaplanmasında kullanılan ana bileşenler analizi yöntemiyle belirlenen 5 temel faktörden arazi kullanımına ilişkin olan faktörlerin deprem tehlikesi değişkeninden daha yüksek değerler alması, risk değerlendirmede yerleşmelerin tehlikeye açıklık seviyelerinin ne kadar belirleyici olduğunun bir göstergesidir. Deprem tehlikesinin büyüklüğünün yanı sıra, İstanbul’un gelişmesindeki plansızlık deprem riskinin artmasında en büyük rolü oynamaktadır.</Özetçe>
<Anahtar>Deprem, hasar görebilirlik, risk analizi, İstanbul.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bir erken Cumhuriyet modernist mimarı: Seyfi Arkan</Başlık>
<Özetçe>Bu makalede Erken Cumhuriyet döneminin modernist mimarı olan ve 1930-40 yılları arasındaki yapılarıyla döneme imzasını atmış olan Seyfi Arkan’ın bu aralıktaki yaşamı, eğitimi ve mimarlık anlayışı ele alınacaktır. Arkan’ın özel yaşamına ilişkin çeşitli dökümanlar ile 1931’den itibaren dö-neme ışık tutan Mimar / Arkitekt dergileri, diğer kaynaklar ve Arkan’ın yapıları incelenmiştir. Ar-kan’ın profesyonel kariyeri ve özel yaşamı oldukça trajiktir. Yabancı mimarların Türkiye’deki pro-jeler kapsamında çok gözde olduğu bir devirde Arkan’ın şansı, diğer Türk mimarlarının tersine devlet tarafından görevlendirilmesi olmuştur. Atatürk’ün ölümü sonrası resmi desteğin azalmasıyla yapı etkinliği de azalmaya başlamıştır. Yine de, modernist çizgisini ve yapı etkinliğini sıkıntılarla da olsa ödünsüz sürdürmüştür. Türkiye’de modern mimari Batı’daki gelişiminden daha farklı bir biçimde gelişmiştir. Batı’nın 1930’lar öncesi yaşadığı avangard dönemini Türkiye yaşamamıştır.  Modern mimari, Batı’dakinin tersine Türkiye’ye bir devlet politikası olarak tepeden inme biçimde girmiştir. Bu bağlamda Türkiye’de her alanda ağırlığı hissedilen 1930-40’lı yıllar arası modern mimariye sadece Batı’nın geçirdiği evreler açısından bakmak Türk mimarisi için tek açıklayıcı ölçüt olamaz. Arkan’ın mimarlık anlayışı, bazı yapılarında uluslararası üslubun tasarım ilkeleri doğrultusunda geliştirildiyse de bazı yapılarının biçimlenişinde klasisist, yerel ve Deco estetik tavırlar görülür. Bu bağlamda Arkan mimarlığı uzlaşmacı ve yumuşatılmış bir modernizmdir. Batı modern mimarisi ile kıyaslanırsa, belki stereotipik gibi görünen Seyfi Arkan’ın projeleri Türk mimarisi özelinde stereotipik değildir.</Özetçe>
<Anahtar>Seyfi Arkan, modernizm,1930-40 yıllarında modern mimarlık.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Cumhuriyetin kültür kurumu olarak Halkevi Binaları</Başlık>
<Özetçe>Bu çalışma, 1930’lu yıllarda, Erken Cumhuriyet Dönemi Modernleşmesini ve Modern Mimarlığı’nı, Cumhuriyetin oluşturduğu sosyal kurumlardan biri olan Halkevi Binaları aracılığıyla anlamaya yöneliktir. Çoktan yok olmaya başlayan Cumhuriyet Mimarlığı’nın önemli bir üyesi olan Halkevleri, kurumsal ve mekânsal özellikleri açısından ele alınmaktadır. Söz konusu dönemde bazı Avrupa ülkelerinde ve Türkiye’de etkili olan devlet ideolojisi programı kapsamında ortaya çıkan bu kurumları, genelde dönemin ideolojik-politik gerçeklerine bağlı olarak anlamak ve açıklamak sıkça başvurulan yaygın bir yaklaşımdır. Ne var ki bu çalışma, Halkevlerinin ideolojik-politik boyutu yanında göz ardı edilen ya da çoğu kez ilişkili olarak değinilen kültür-eğitim boyutu üzerine yoğunlaşmaktadır. Halkevlerinde yetişmiş birçok aydının, Kemalist ideolojiyi kitlelere ulaştırmada etkili olduğu bilinmekle beraber bu kurumların, yeni bir toplum yaratmayı başarmak amacıyla tasarlanmış “Halk Okulları” olduğunun altı çizilmektedir. Bu okullarda her yaş ve sınıftan bireyin, kadın ve erkeğin birlikte olduğu bir dizi etkinlikler programlanmakta ve daha da ötesi bu etkinlikleri gerçekleştirmek amacıyla oluşturulan mekânlar aracılığıyla da çağdaş bir yurttaş olma yolunda eğitim ve öğrenim vermek hedeflenmektedir. Bu amaç doğrultusunda çalışmada, özellikle kurumların kuruluşları sırasında ve faaliyette oldukları süre içinde üretilmiş her türlü yazılı dokümana başvurulmuş ve daha da önemlisi böyle bir kurumsal varlığın mekânsal karşılığı olan Halkevi Binaları, ulaşılabildiği ölçüde mevcut örnekler üzerinden incelenmiştir. Bu doğrultuda konum, program ve mekânsal organizasyon konusunda analiz edilen örneklerde, çağdaş gereksinmeler, kamusal yaşam ve mekân ilişkisinin izleri aranmıştır.</Özetçe>
<Anahtar>Kemalist İdeoloji, Erken Cumhuriyet Dönemi Mimarlığı, Halkevleri, Halkevi Binaları.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ülkesel koşullar bağlamında sürdürülebilir yapım</Başlık>
<Özetçe>“Sürdürülebilirlik” ve “sürdürülebilir kalkınma” kavramları, 20. yüzyılın sonlarından itibaren, yaşamımızın her düzeyinde karşımıza çıkmakta olan iki güncel, kavramdır. Bu kavramların, doğrudan doğal ve yapılaşmış çevreyle ilgili olduğu düşünüldüğünde, mimarlık alanındaki ve inşaat sektöründeki yansımaları, anlamları ve kullanımları önem kazanmaktadır. Bu önem doğrultusunda, “sürdürülebilir yapım” kavramı, gerek bir süreç gerekse bir yöntem olarak gündeme gelmektedir. Günümüzde, doğal ve yapılaşmış çevrede, özellikle kentsel ölçekte olmak üzere tüm insan yerleşimlerinde küresel boyutlarda rastlanan çevresel, ekonomik ve sosyal sorunlar; gelişmiş ülkelerde ‘çevresel öncelikli’, gelişmekte ve/veya az gelişmiş ülkelerde ise ‘ekonomik ve sosyal öncelikli’ olarak karşımıza çıkmaktadır. İşte küresel düzeydeki bu çevresel, ekonomik ve sosyal sorunlara ve olumsuz koşullara çare olarak, “sürdürülebilir kalkınma” ön plana çıkmıştır. Sürdürülebilir kalkınma, bugün, toplumu ve çevreyi ilgilendiren hemen her alanda, her sektörde, dikkate alınması gereken temel bir hedeftir, bütüncül bir çözüm yaklaşımıdır. İnşaat sektörü de, tüm bunlara bir istisna değildir; tam tersi, sürdürülebilir bir çevre ve topluma ulaşabilmede, sürdürülebilir kalkınma hedefine varabilmede, en fazla etkili olabilecek sektörlerden birisidir. Bu düşünceler ışığında, bu çalışmanın amacı, yeni bir kavram olarak ortaya çıkan sürdürülebilir yapım ile ilgili literatür araştırması yaparak ve bu araştırmadan elde edilen sonuçlara dayanarak oluşturulacak sentezlerle, sürdürülebilir yapımın, ülkesel ve küresel ölçeklerde sürdürülebilir kalkınma ile olan ilişkisini ve ülkesel koşullar bağlamında sürdürülebilir yapım yaklaşımını ortaya koymaktır.</Özetçe>
<Anahtar>Sürdürülebilir kalkınma, inşaat sektörü, sürdürülebilir yapım.s</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Gazimağusa Limanı: 13. yüzyıldan 20. yüzyıla bir Akdeniz limanının gelişimi</Başlık>
<Özetçe>Kıbrıs’ın doğu kıyılarında konumlanmış olan Gazimağusa Limanı, doğal korunma niteliklerinden dolayı tarih boyunca adadaki en iyi demirleme imkânlarını sağlamıştır. Liman, bir iç liman ve bir dış limandan oluşmaktadır. Dış Liman 1,5 km uzunluğundadır ve doğal resiflerle çevrilmiştir. İç Liman ise, deniz surları boyunca, İç Kale ve Arsenal Kulesi arasında uzanan, karşısında bulunan üç ada dolayısıyla da çok güvenli ve korumalıdır. 13. yüzyılda, ‘Lüzinyan Krallığının’ adadaki yönetiminin başlamasının ardından, Gazimağusa ana limana dönüşmüştür. Gazimağusa’nın tercih edilme sebepleri, Kutsal Topraklardaki limanlara ve Küçük Ermenistan’a yakınlığı ve coğrafi üstünlükleridir. Limanın savunması için 1232 yılında kullanılmış olan bir kuleden söz eden F. Amadi, kentteki ve limandaki bir yapıyla ilgili en erken tarihli bilgileri vermiştir. Gazimağusa Limanı’nın ihtiyaçları olan tersane ve bir kale 1300 yılından önce buradaki yerini almıştır. 1308 yılında, İç Kale ve ‘Torion del Arsenale’ arasındaki deniz surları ve Deniz Kapısı’nın inşaatının devam ettiği bilinmektedir. Kısa bir süre sonra kale karşıdaki doğal resiflerle bir zincirle birleştirilmiş, daha sonraları resiflerin üzerine bir kule inşa edilmiştir. 14. yüzyıl sonuna kadar limanın çoğunlukla savunmaya yönelik olan fiziksel öğelerinin büyük bir kısmı tamamlanmıştır. Savunma ve limanın işletilmesi için gerekli fiziksel öğelerden sonra, kara tarafındaki kentsel mekânlar ve yapılar yerlerini almışlardır. Bu çalışmanın amacı, Gazimağusa Limanı’nın, tersane, tersane kapısı, Deniz kapısı/kapıları, kale/iç kale, kuleler/gözetleme kulelerinden oluşan fiziksel öğelerinin, 1250 yılından 1950 yılına kadar süren 700 yıl boyunca sürekliliğini ve değişimini ortaya koymayı hedeflemektedir.</Özetçe>
<Anahtar>Akdeniz kenti, Gazimağusa, liman, kentsel dönüşüm.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İnşaat sektöründe faaliyet gösteren KOBİ'lerin proje sürecindeki tutum ve davranışları</Başlık>
<Özetçe>Yapı üretim sektörü ulusal ekonomiye katkı açısından büyük bir öneme sahiptir. Bunun en büyük nedeni; bu sektördeki çok çeşitli girdilerin diğer sektörleri de yakından ilgilendirmesi, yani birçok sektörden girdi alması ve birçok sektöre de girdi sağlamasından kaynaklanmaktadır. Diğer sektörlerde olduğu gibi yapı üretim sektöründe de firmaların büyük çoğunluğunu (%70) KOBİ’ler oluşturmaktadır. KOBİ’ler küçük olmanın verdiği bazı avantajlardan (resmi prosedürlerin az oluşu, esnek üretim biçimi, niş pazarlarda faaliyet gösterebilme vb.) yararlanmalarına karşın, bazen de ölçeklerinden kaynaklanan sıkıntılarla (sermaye yetersizliği, pazarlama becerilerinin düşük olması, teknolojiye erişim vb.) karşı karşıya kalabilmektedirler. İnşaat sektöründeki KOBİ’ler ise bu sıkıntılarla birlikte sektöre özgü üretim özelliklerinden kaynaklanan, proje tipi üretimin getirdiği sıkıntılarla da karşı karşıya kalmaktadırlar. Bu çalışmada amaç, inşaat sektöründe faaliyet gösteren küçük ve orta boy (KOBİ) firmaların proje sürecindeki (proje yaşam dönemi) tutum ve davranışlarının araştırılmasıdır. Bu bağlamda, KOBİ’lerin proje sürecindeki tutum ve davranışları gerekçelerle (neden ve nasıl) ortaya konulmakta; bu gerekçelerden hareketle KOBİ’ler açısından proje sürecinde problem olarak görülen noktaların tespit edilmesi amaçlanmaktadır. Çalışma bir alan çalışması olarak tasarlanmış olup; görüşme tekniği kullanılarak veri toplanmış ve veriler içerik analizi yöntemi ile analiz edilmiştir.  Araştırma sonuçları, inşaat sektöründe faaliyet gösteren KOBİ’lerin yapı üretim sürecinin alt süreçlerinde(yapım öncesi/iş temin süreci; yapım süreci ve yapım sonrası/teslim ve pazarlama süreci) bir dizi problemlerle karşılaştığını ortaya koymuştur.</Özetçe>
<Anahtar>İnşaat KOBİ’leri, proje süreci, tutum ve davranışlar.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bina tasarım ve kullanım süreçlerinin işletme odaklı birleştirilmesi: Endüstri temel sınıflamaları tabanlı bir model</Başlık>
<Özetçe>Bilişim teknolojilerinin gelişimi ile artan iletişim ve işbirliği imkânları, iş süreçlerinin yeniden yapılanması gerekliliğini de beraberinde getirmektedir. Bilişim çözümlerinin bir parçasını oluşturan yazılımlar “birlikte çalışabilirlik” anlamında günümüzde oldukça gelişmiş yeteneklere sahip olmakla birlikte, enformasyon seviyesinde çok belirgin boşluklar mevcuttur. İnşaat sektöründe bilişim teknolojilerinin etkinliğinin artması endüstrileşme ile mümkün olabilir. Endüstrileşme, farklı bir boyutta irdelenebilecek olan inşaat sektöründe kalite problemlerinin giderilmesi için de bir araçtır. Kalitenin tasarımla başladığı gerçeğinden yola çıkıldığında, “tasarım”, “yapım (inşaat)”, “kullanım” süreçlerini bütünleştirecek bir bağlantı, enformasyon seviyesindeki birçok açığın kapanmasına yardımcı olacaktır. Enformasyon sistemleri açısından bakıldığında tasarım süreçleri bir “Bina Enformasyon Modeli”nin tanımlandığı süreç, “Yapım” bu “Bina Enformasyon Modeli”nin kullanıldığı ve karşılığında bir “Yapı Ürün Modeli”nin oluşturulduğu süreç, “Kullanım” ise bu “Yapı Ürün Modeli”nin test edildiği süreç olarak karşımıza çıkmaktadır. Bu çalışmada yapı ürün modelinin kullanım süreçlerinde test edilmesi sonucu ortaya çıkan bilgi ve verilerin, tasarım süreçlerine aktarılarak ilgili bina enformasyon modelinin bilimsel analizini kolaylaştırmak ve her seferinde daha kaliteli ve endüstrileşmiş sistemler tasarlanmasını mümkün kılacak bir bilişim bağlantısı oluşturmak hedeflenmektedir. Bu bağıntı, Bakım Onarım Servislerini bütünleştiren bir iş modeli ve bu iş modeli için seçilecek Müşteri İlişkileri Yönetimi çözümleri yardımı ile güncel birlikte çalışabilirlik standartları çerçevesinde kurgulanmaktadır. Bu çalışmada bahsi edilen enformasyon boşluğu analiz edilmekte ve bu boşluğu köprülemek için kalite odaklı bir bilişim modeli önerilmektedir.</Özetçe>
<Anahtar>Ortak işletilebilirlik, yapım yönetimi, bina işletmesi, ilişki yönetimi, enformasyon modeli, ürün modelleme, süreç modelleme, CRM, FM, IFC.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimaride sürdürülebilirlik kapsamında değişken yapı kabukları için bir tasarım destek sistemi</Başlık>
<Özetçe>Bu çalışmada, kullanıcıların farklı gereksinmelerine ve dış etmenlerin dinamik karakterine uyum sağlayabilen değişken yapı kabuklarına yönelik bir tasarım destek sistemi geliştirilmeye çalışılmıştır. Yöntemin hedef kitlesini, yapı kabuğu tasarımını yapan mimar ve mühendisler oluşturmaktadır. Tasarımcı, önerilen yöntemi kullanarak, kendi tasarımını uygulanmış örneklerden elde edeceği bilgiler doğrultusunda yönlendirebilme olanağına sahiptir. Çalışmada, sürdürülebilir mimarlığın yapı kabuğu alanında uygulanma stratejilerinden biri olarak ele alınan değişkenlik üzerinde durulmuştur. Yapı kabuklarında ortaya çıkan değişkenlik ihtiyacı açıklanmıştır. Değişken yapı kabukları için kullanılabilecek tasarım destek sisteminin ilk adımını, uygulamalardaki farklı alanlara ait değişkenlik/esneklik seçeneklerinin/çözümlerinin ayrı birer tabloda listelenmesi ve puanlandırılması oluşturmaktadır. Herhangi bir yapı elemanının karşılamakla görevli olduğu fonksiyonların/alt amaçların önem dereceleri aynı düzeyde olmayabilir. Öncelik gösteren fonksiyonlara/alt amaçlara bağıl ağırlık değerlerinin atanması, yöntemin ikinci adımını oluşturmaktadır. Önceki adımlarda elde edilen verileri kullanarak sistemin toplam değerinin ortaya çıkarıldığı son aşamada tüm alt amaç/fonksiyon puanları, değişkenlik puanları ve amaç/fonksiyon ağırlıkları bir tabloda gösterilir. Her amaç/fonksiyon değeri bu veriler kullanılarak elde edilir. Alt amaçları fonksiyonlar ve toplam amaç/fonksiyon değerlerindeki sapma, sistemlerdeki değişkenlik özelliklerinden dolayı ortaya çıkmaktadır. Değer sapma miktarının az olması, amaç/fonksiyon yönünden uygulanan değişkenliğin alt düzeyde, fazla olması ise üst düzeyde olduğunu belirtmektedir. Minimum ve maksimum değerler arasındaki fark, sistemin potansiyel değişkenliğinin amaçları/fonksiyonları karşılama kapasitesini göstermektedir.</Özetçe>
<Anahtar>Yapı kabukları, cephe, sürdürülebilirlik, kullanıcı konforu, değişkenlik, tasarım.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Atriyum tipi binalarda enerji tüketimi ve kullanıcı konforuna yönelik performans değerlendirme modeli</Başlık>
<Özetçe>Atriyum tipi binalarda aşırı enerji tüketimi ve aşırı enerji tüketimine rağmen kullanıcı konfor koşullarının sağlanamaması bir sorun olarak ele alınmıştır. Bu soruna çözüm üretmek amacıyla, atriyum tipi binaların dış kabuğunu oluşturan en önemli alt sistem olan camlama sistemine ait seçeneklerin, binanın enerji tüketiminin azaltılması ve konfor koşullarının sağlanması için uygunluğunun belirlenmesine ve buna ilişkin bir denetim sisteminin geliştirilmesine yönelik bir performans değerlendirme modeli hedeflenmektedir. Atriyum tipi binalarda enerji tüketiminin azaltılması ve kullanıcı konforunun sağlanması için istenilen performans kriterlerinin karşılanması, camlama sisteminin soruna çözüm getirecek biçimde tasarlanmasıyla olanaklıdır. Geleneksel binalardan daha karmaşık hava olayları içerdiği için farklılaşan atriyum tipi binalarda, geleneksel binaların performansının belirlenmesinde kullanılan enerji simülasyon programları yetersiz kalmaktadır. Bu nedenle modelin uygulanabilirliğini sağlamak için atriyum tipi binalarda karşılaşılan karmaşık hava olayları ve bu olayların birbirlerine olan etkilerini simüle edebilecek pek çok programın kullanıldığı bir simülasyon modeli oluşturulmuştur. Önerilen simülasyon modelinde, binanın enerji tüketiminin ve kullanıcı konfor koşullarına uygunluğunun belirlenmesine yönelik iç ortam verilerinin elde edilmesinde enerji simülasyon programı EnergyPlus, Window 5.2, Comis ve Delight, atriumdaki hava tabakalaşmasının belirlenmesinde hesaplı akışkanlar dinamiği programı Fluent ve Gambit kullanılmıştır. Simülasyon modeli kullanılarak elde edilen verilerin çalışmanın başlangıcında hedeflenen performans gereksinmeleri doğrultusunda oluşturulan performans ölçütlerine uygunluğu araştırılarak, atrium tipi binanın enerji tüketimi ve kullanıcı konforuna yönelik performans değerlendirmesi yapılmaktadır.</Özetçe>
<Anahtar>Atriyum, bina simülasyonu, enerji, kullanıcı konforu, performans değerlendirmesi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Haliç Kültür Vadisi Projesi kapsamında getirilen önerilerin Galata bölgesi üzerindeki olası etkilerinin belirlenmesi ve değerlendirilmesi</Başlık>
<Özetçe>Bu çalışma; “Kültür Vadisi” olarak tanımlanmış olan Haliç ve çevresinin temizlenerek, tarihi ve doğal değerleri ile birlikte yeniden kültürel ve sosyal yaşama kazandırılması için önerilen yeni projelerin Galata bölgesi üzerine etkileri; yaya ve mekân arasındaki ilişkiyi yürünebilirlik endekslerine dayanarak inceleyen bir araştırmanın bulgularından yola çıkarak araştırılmaktadır. Böylece, oldukça merkezi bir konuma sahip olmasına rağmen şehrin diğer kısımlarından kopuk kalmış olan Galata ve yakın çevresinin yaya hareketlilik dokuları incelenerek, sözü edilmiş olan bu yeni kentsel tasarım proje önerilerinden Galataport ve Perşembe Pazarı projelerinin, Galata’nın yaya hareketlilik dokuları üzerine olası yansımaları değerlendirilmiştir. Galata’da yaya hareketlilik dokularının gözlemlenmesi ve tespitini gerektiren uygulamalar çalışma kapsamında geliştirilmiştir. Yürünebilirlik oranları ile ilgili karşılaştırmalar yapılabilmesi ve hareketlilik dokusunu etkileyen çevresel faktörlerin tespit edilmesi amacıyla belirlenen değişkenler; güvenlik, görsel kalite, çekicilik ve konfor, arazi kullanımı, eğim ve erişilebilirlik olarak beş ana başlık altında ele alınmıştır. Erişilebilirlik değerinin belirlenmesinde İngiltere University  College London bünyesindeki Space Syntax Laboratuarı tarafından geliştirilen bir şehirsel tasarım modeli olan Space Syntax (Mekânsal Dizin) yönteminden yararlanılmıştır. Gözlemlenen yaya hareketlilik dokusu bağımlı değişken olarak ele alınarak, belirlenen beş bağımsız değişkenle çoklu regresyon yapılmıştır. Çoklu regresyon modelinin sonuçları, Galata’da yaya hareketlilik oranlarını etkileyen faktörleri %60 oranında açıklamaktadır. Modele göre, yaya hareketlerinde; “güvenlik”, ”erişilebilirlik” ve ”arazi kullanımları” değişkenleri belirleyici etkenlerdir. Çalışma, ileriki aşamalarda, uygulama modeli sonucunda yaya hareketlerini etkilediği tespit edilen değişkenlerin, hareketlilik dokularını ne oranda ve hangi şekilde etkilediğinin araştırılması için alt başlıklarda incelenmesinin önemini ortaya koymaktadır.</Özetçe>
<Anahtar>Yaya hareketleri, kentsel tasarım, Space Syntax (Mekânsal Dizin), yürünebilirlik.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Acil durumlarda hastane sirkülasyon sistemlerinin performansı için bir model</Başlık>
<Özetçe>Özellikle karmaşık dolaşım sistemleri olan binalarda algılama ve güvenlik problemleri mimari tasarım kavramını etkiler. Bu durumun oluşmasındaki ana nedenlerden biri, bu tür karmaşık binalarda birçok işlevin, farklı davranış kalıplarıyla bir arada yer alıyor olmasıdır. İşlevsel karmaşıklığın yanı sıra, bu tür binaların tasarımında mekânlar da algısal olarak karışık görüntüler sergileyebilir. Karmaşık binalar, tasarım sürecinde, belirsiz dolaşım sistemleri ve zihinde yer etmeyen giriş çıkışları olan mekânsal kurgulara dönüşebilir. Karmaşık binalara örnek olarak, hastaneler de benzer dolaşım sistemi problemlerine sahiptirler. Hastaneler birçok işlevden oluşur ve kullanıcılarının değişken becerilerine bağlı olarak gelişir. Diğer yandan, hastane acil kaçış sistemleri, hastaların farklı özelliklerine bağlı olarak tasarım sürecine önemli sorunlar getirir. Bu tür karışık binaların tahliyesinde, binanın okunulabilirliği ve yön bulma becerisi önemli etkenlerdendir. Hastanelerin okunulabilirliğine etki eden değişkenler arasında koridorların geometrik şekli, kullanıcıların özellikleri ve mekânların ergonomisi bulunmaktadır. Bu araştırmada, acil durum güvenlik sistemleri içinde yer alan aktif önlem etkenleri göz ardı edilerek, hastanelerin tahliye sistemlerindeki pasif önlem etkenleri ele alınmıştır. Çalışmada yer alan bütünleşmiş acil çıkış modelinde, mekândaki kalabalıklık, kullanıcıların becerisi, mekânın ferahlık değeri, mekânın bütünleşiklik değeri, kullanıcıların görüş açısı, mekân ve çıkış noktası arasındaki uzaklık gibi altı değişken ortaya konmaktadır. Çalışma, İstanbul Üniversitesi, İstanbul TıpFakültesi, Genel Cerrahi Binasını araştıma konusu olarak ele almakta, hastaneler için örnek olabilecek bir acil kaçış sistemini incelemekte ve mekânsal, ergonomik ve algısal parametrelere dayanan bir modeli ortaya koymaktadır. Araştırmada önerilen model, insan faktörü, geometrik yapı ve mekânsal dizim girdilerinin, acil durumlardaki etkilenebilirliğin (vulnerability) değerlendirilmesinde özellikle etkili olduğunu vurgulamaktadır.</Özetçe>
<Anahtar>Acil kaçış, kalabalık davranışı, mekansal dizim, görüş açısı, hastane tasarımı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da korunaklı tek-aile konutları: Konut kalitesi ve kullanıcı memnuniyetinin belirlenmesi</Başlık>
<Özetçe>Korunaklı yerleşimler, kamusal alanların özelleştiği, kentleşmenin yeni bir formunu temsil etmektedirler. Bu tür yerleşimler metropoliten parçalanmanın ve sosyal bölünmenin artışının sembolü olmaktadır. Duvarlar ve kapılar kullanıcılarına güvenlik, mahremiyet ve ayrıcalıklı olmayı garanti etmektedir. Güvenlik koşulları ve 24 saat kontrollü kapılar kamusal erişimi önlemektedir. Bu yerleşimlerin sakinlerine yüksek standartta kentsel hizmetleri sunması üst gelir grubunun kent çeperlerinde yaşama eğilimini etkilemektedir. Kentin çeperlerinde bu tür konut alanlarının gelişimine imkân veren büyük arazilerin varlığı, kent merkezine kıyasla düşük arazi değerleri, doğa ile iç içe olan bu alanların yüksek gelir grubunun talepleri ile örtüşen cazip alanlar olması nedeniyle yerleşim için öncelikle tercih edilen alanlar olmuştur. 1999 Marmara depremi sonrasında özellikle kentin kuzey, kuzey-doğu bölgelerine olan talep bu olguyu daha da hızlandırmıştır. İstanbul’un kuzeyindeki orman alanları ve içme suyu havzalarını tehdit eden rant ağırlıklı yapılaşmaların son yıllarda politik tavizlerle de hızla arttığı görülmektedir. İstanbul’un orman alanlarını ve içme suyu havzalarını tehdit eden yaygın dokulu az yoğun konut gelişmelerinin alansal olarak tespit edilmesi konut alanlarının mekânsal yayılmasının boyutlarının belirlenmesi açısından önem taşımaktadır. Bu bakımdan bu çalışmada, İstanbul’da düşük yoğunluklu konut alanlarının yayılması çerçevesinde özel girişimciler tarafından üretilen üst gelir grubunun yaşadığı tek-aile konutlarından oluşan korunaklı yerleşimlerin mekânsal yer seçimi tercihleri, kentsel donatılarının, erişilebilirlik açısından değerlendirilmesi ve kullanıcılarının konut ve çevresinden memnuniyetlerinin belirlenmesine yönelik bir alan çalışmasının yapılması amaçlanmıştır.</Özetçe>
<Anahtar>Kentsel yayılma, korunaklı konut gelişmeleri, düşük yoğunluklu konut gelişme alanları, tek-aile konutları</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sürdürülebilir kentsel gelişmeye sosyokültürel bir yaklaşım: Bursa örneği</Başlık>
<Özetçe>Son yıllarda dünyada ve Türkiye’de yaşanmakta olan sosyal, ekonomik, teknolojik gelişmeler nedeni ile başlayan küreselleşme süreci beraberinde hızlı bir kentsel değişim ve dönüşüm sürecini de getirmiştir. Yaşanan süreçlerin olumlu getirileri bulunmakla birlikte, uygulanan politikalar plansız, alt yapısız ve sağlıksız kentsel çevreler içeren kimliksiz kentlerin gelişmesine neden olmakta ve dolayısıyla insanların ihtiyaçlarının karşılanmasında çok yetersiz kalınmaktadır. Bu olumsuz gelişmelerin farkına varılmasıyla “sürdürülebilirlik“  kavramı ortaya atılmış ve sağlanmasının yolları araştırılmaya başlanmıştır. Değişen yaşam şekli ile doğal kaynaklar arasındaki olumsuz etkileşimin sürdürülebilirlik için büyük bir tehdit olduğu düşünüldüğü için çalışmalar problemin fiziksel boyutu üzerinde odaklanmıştır. Oysaki genellikle ihmal edilen sürdürülebilirliğin sosyokültürel boyutu, sosyal, kültürel ve ekonomik organizasyonda yapılacak temel değişikliklerin ekolojik anlamdaki sürdürülebilirliğin sağlanabilmesi için önemli bir gereklilik olduğunu ifade etmektedir. Sürdürülebilirlik konusuna büyük ölçüde fiziksel boyutlarıyla yaklaşılıp sosyokültürel boyutlarının ihmal edilmesinin yarattığı önemli eksiklik çalışmanın problemi olarak belirlenmiştir. Bu makalede sürdürülebilirlik; sürdürülebilir kentsel gelişme bağlamında ele alınarak, kentsel çevrenin oluşumu ve yaşanmasında önemli rolü olan konut alanlarında, sosyokültürel bir bakış açısıyla irdelenmiştir. Öncelikle, irdelenecek kavramlar bütüncül bir yaklaşımla belirlenerek kavramsal çerçeve geliştirilmiş ve “sürdürülebilir kentsel gelişme-kültür-konut alanları” etkileşim sistemini ifade eden kavramsal çerçeve bileşenleri arasındaki etkileşim dönüşümsel yaklaşımla irdelenmiştir. Daha sonra, konut alanlarında sürdürülebilir kentsel gelişmenin sağlanabilmesinde etkileşim sisteminden nasıl yararlanılabileceğini belirlemek amacıyla bir model geliştirilmiştir. Model, senaryo yazımı yöntemi ve geri beslemeli tahmin tekniği kullanılarak, Bursa kenti için geliştirilmiş ve örnek inceleme alanı olarak seçilen geleneksel bir konut alanında uygulanmıştır.</Özetçe>
<Anahtar>Sürdürülebilir kentsel gelişme, kültür, sürdürülebilirlik kültürü, konut alanları.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Geleneksel Anadolu yerleşmelerinde "ara"ların hermeneutik-fenomenolojisi</Başlık>
<Özetçe>Bu makale geleneksel Anadolu yerleşmelerinde mekânsal sürekliliği sağlayan “ara”ları mekân-zamansal bir eylemlilik durumu olarak hermeneutik - fenomenolojik bir anlayışla ele almaktadır. Günümüzün çerçeveleyen, hesaplayan ve temsil eden bilişsel dünyasında insan ve yer birlikteliği mekânsal üretim süreci ile kodlanıp parçalanarak mekân-zamansal sürekliliği sağlayan eklem(lenme)lerin zayıflamasına neden olmuş, iç/dış arasında, bir mekân ve diğeri arasındaki aralar da kaybolmuştur. Bu durumda, olanaklar açan yerler olan araların, iç/dış, aşağı/yukarı, şimdi/sonra gibi konumlanmaları bir karşıtlık olarak dayatmayan, ancak gündelik yaşamdaki bir iç içe birliktelik olarak açarak, insan ve yer ilişkilerindeki kavramsal ve biçimsel kodlara karşı direnç gösteren bir yol açabileceği düşünülmektedir. Geleneksel dönem yerleşimlerinde mekân-zamansal sürekliliğin kurulmasında oluşturucu olan niteliklerini günümüzde yitiren aralar, gündelik yaşamı yer ile örtüştürebilen bu yerleşmelerde avlular, sokaklar ve eşiklerde iç içe birliktelikleri açığa çıkarmaktadır. Araların varlığı Alman düşünür Martin Heidegger’in hesaplayıcı düşünme biçimlerinin karşısında hakiki düşünme olarak gördüğü şiirsel düşünmenin gündelik yaşamdaki bir uzantısı olan Anadolu türküleri ışığında araştırılmıştır. Şiirsel düşünmede bir ölçüt alma yolu olan türkülerle mekân-zamansallığın fenomenolojisi, çoğu Anadolu türküsünde geçen “evlerinin önü” motifi üzerinden geleneksel Anadolu yerleşmelerinden Germir, Darsiyak, Reşadiye, Nize ve Talas yerleşimlerinde yapılmıştır. “Evlerinin önü” motifindeki mekan-zamansal konumlamaları açığa çıkaran ve çok yönlülük anlatan bu “önündelik”, gündelik yaşamdaki karşılaşmalarla bütün yerleşme boyunca “evde-olma” duygusunu veren araları oluşturmaktadır.</Özetçe>
<Anahtar>Yerleşme, hermeneutik-fenomenoloji, geleneksel Anadolu yerleşmeleri, türkü.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Marinaların kamusal kullanıma etkileri ve öneriler</Başlık>
<Özetçe>Marinalar ve yat turizmi en hızlı gelişen, sosyal ve ekonomik getirisi yüksek turizm dallarının başında gelmektedir. Kıyıların kent ile ilişkisini incelemek mimarlıkta geniş bir araştırma alanıdır. Yalnızca coğrafi konumlarından dolayı değil, yarattıkları kültürel, sosyal, ekonomik potansiyel nedeniyle de kıyılar farklıdırlar. Marinalarda denizden karaya-karadan denize geçişi sağlayan, her iki yön için de belli başlı özellikleri barındırması gereken tesisler olarak karşımıza çıkmaktadır. Bu özelliklerin her iki tarafında; deniz ve kara; konfor, uyum, bağlantılar, çevre ilişkileri gibi şartlarını en elverişli şekilde sağlayabilmesi çok dikkatli ve geniş perspektifli bir tasarım çalışmasını gerektirmektedir. Günümüzde getirileri her geçen gün daha iyi kavranan marinaların sayısında ülkemizde gelecekte çok büyük bir artışın olacağı öngörülmektedir. Ancak marinaların nitelikleri gereği kamusal alanda yer almaları toplumun kıyıdan yararlanmasını kısıtlayan ve dolayısıyla bu olumlu gelecek perspektifini gölgeleyen bir durumu da yaratmaya adaydır. Böyle bir öngörüyle, bu çalışmanın temel amacı, söz konusu sakıncalı durumu tartışmak ve yeni marinaların tasarımına belirli ışık tutabilmek üzere bu problemin çözüm yollarını araştırmaktır. Bu araştırmalar yazılı kaynakların incelenmesi ve konuyla ilgili Türkiye’deki yetkili kişiler ve mevcut marinaların yöneticileri ile görüşmeler sonucunda elde edilen verilerin değerlendirilmesi ile oluşturulmaktadır. Bu değerlendirilmelerin sonucunda yeni yapılması düşünülen marinaların kıyı bandını kamusal alan olarak kullanmaya imkân verecek şekilde, kıyı hattını bölen tesislerinin daha iç bölgelerde planlayabilecekleri ve kıyıyı kamuya sosyal tesisler ile birlikte sunarak marina içinde ticari getirileri oluşturulabileceği önerilmektedir.</Özetçe>
<Anahtar>Marina, kamusal alan, kıyı çizgisi, yat turizmi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Ahi Çelebi Camii'nde kullanılan od taşının konservasyon çalışmaları</Başlık>
<Özetçe>Tarihi yapılarda sıkça kullanılan ve hızlı bir şekilde hasara uğrayan ve Osmanlı arşiv belgelerinde 'od taşı' olarak adlandırılan yeşilimsi renkte volkanik tüfler üzerinde bir koruma-onarım (konservasyon) çalışması yapılmıştır. Çalışma yöntemi iki aşamalıdır. Birinci aşamada konuyla ilgili literatür çalışması, ikinci aşamada ise, deneysel çalışmalar yer almaktadır. Deneyler, önceden seçilen tarihi yapıdan alınan taş örnekleri üzerinde yapılmıştır. Bu deneysel çalışmalar üç adımda toplanmaktadır. Bunlar; 1. Özgün taşın bozulma morfolojisinin ve sağlam kısmının özelliklerinin belirlenmesi, 2. Sağlamlaştırıcı-koruyucu kimyasallarla yapılan iyileştirme çalışmaları, 3.Kimyasalların etkinliğinin değerlendirilmesidir. Özgün taşın bozulma morfolojisi ile sağlam karakterinin belirlenmesi için fiziksel, kimyasal, mekanik özellik deneyleri ile mikro yapı analizleri paralel olarak yapılmış, sonuçları karşılaştırılmıştır. Daha sonra aynı örneklere, etil silikat cinsi sağlamlaştırıcı ve silan-siloksan esaslı su itici kimyasallar fırça ve daldırma yöntemi ile uygulanmıştır. Polimerizasyon süresi için 4 hafta bekletilen örneklerde daha önce yapılan benzer deneyler tekrarlanarak sonuçları karşılaştırılmıştır. Son olarak, kimyasalların etkinliğini değerlendirmek için ıslanma-kuruma ve donma-çözülme çevrimleri ile tuz kristallenmelerine dayanıklılık deneyleri yapılmıştır. Sonuçta, yapıdan alınan volkanik tüf örneklerinin riyodasitik-dasitik tüfler olduğu, hava kirliliği ve atmosferik olaylar sonucunda fiziko-kimyasal bir bozulmaya uğradığı belirlenmiştir. Bozulan taşların, silan/siloksan esaslı sağlamlaştırıcı ve su itici kimyasalların uygulanması ile su emme oranlarının % 90 azaldığı, ultrases hızlarının da yaklaşık % 30 arttığı bulunmuştur. Ayrıca, kimyasal sürülen örneklerin, yapılan üç farklı eskitme deneylerinden kimyasal sürülmeyen örneklere göre daha az etkilendikleri görülmüştür.</Özetçe>
<Anahtar>Volkanik tüf, bozulma morfolojisi, konservasyon çalışması, su iticiler.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yüksek teknoloji yapılarında biçim/sentez ilişkisi</Başlık>
<Özetçe>Bu çalışmada, yüksek teknoloji ile üretilen ve İngilizce kaynaklardan hareketle mimarlık ortamında “High-Tech” olarak isimlendirilen yapıların biçim dilinin varlığının, göstergebilimsel (semiyolojik) ve dilbilimsel yaklaşımlarla kanıtlanması amaçlanmıştır. Göstergebilimin kullandığı yöntemlerden biçim dizgesi gramer kuralları yöntemi; bir tasarımcı kılavuzu oluşturulurken ise sentaktik (sözdizimsel) ve semantik (anlamsal) değerlendirme yöntemleri kullanılmıştır. Örnek yapıların analiz edilmesi ile biçim dizgesi gramer kuralları tanımlanmıştır. Biçim dizgelerinin tümevarımla sentezi yapılarak “High Tech”in biçim dili ortaya konmuştur. Bu mimari yaklaşımın biçim dili dört kategoride sınıflandırılan tasarım kriterlerine dayanmaktadır. Bu kategoriler, strüktür tasarımı, dijital üretim teknolojileri, ileri inşaat teknolojileri ve enerji etkin akıllı bina tasarımıdır. Bu kategorilerdeki biçim dizgelerinden soyut nitelikliler, geometrik nitelikli tasarım yardımcı araçlarını; somut nitelikliler, üretim ve malzeme teknolojileri ile dijital üretim teknolojilerini, sözlük elemanlarını ve sistemleri kullanmaktadırlar. Dört kategorinin bulguları tasarımcı kılavuzundaki örneklerde sınanmıştır. Enerji kaynaklarının tükenmesi, High-Tech yapıların enerji etkin akıllı bina olmasını gerektirmektedir. High-Tech yapılarda özgün tasarımlar için fonksiyon, strüktür, yapı kabuğu, biçim, malzeme teknolojileri, fiziksel performans, alt sistemler ve Coğrafi Bilgi Sistemleri (Geographical Information Systems (GIS)) bütünsel düşünülmelidir. Oluşturulan biçim dizgelerinin, yenilerine olanak tanıması ile, bu çalışmanın tasarımcılara referans olabilmesi amaçlanmıştır. 19.yy’ın endüstriyel üretimi; 20.yy’ın ulaşıma dayanan planlaması; 20.yy’ın sonunun ise Bilgi Teknolojileri (Information Technologies (IT)) ve dijital teknolojileri bütünleştirilmektedir. Sürdürülebilir tasarım temelde, yenilenebilir enerji ve geri dönüştürülebilirliği içermektedir. High Tech, elektronik, mekanik, bilgisayar vb. teknolojileri transfer edip, ekolojik tabanlı teknolojiler (Eco-Tech), aktif teknolojiler ve akıllılık mekanizmalarını kapsamaktadır.</Özetçe>
<Anahtar>Göstergebilim, High Tech’in biçim dili, enerji etkin akıllı bina, dijital üretim.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>19. yüzyıl Kayseri kiliseleri için koruma önerileri</Başlık>
<Özetçe>Osmanlı İmparatorluğu’na bağlı gayrimüslimler için 19. yüzyıl, önemli değişimlerin yaşandığı bir dönemdir. Batılılaşma hareketleri ve diğer gelişmelerin devamında yayınlanan Tanzimat Fermanı ile tanınan haklar, bu yüzyılda ticari etkinliklerini artırarak ekonomik düzeylerini yükselten gayrimüslimlere çok sayıda yeni kilise yapabilecekleri bir ortam hazırlamıştır. Önemli oranda Ermeni ve Rum nüfusu barındıran Kayseri de bu gelişmelerden etkilenmiştir. Yapı ustaları ve mimarları ile tanınan kent bu dönemde, ayrıntılarda Batı etkilerinin izlenebildiği kiliselerle donatılmıştır. Mübadele ve tehcirle terk edilen, vandalizm, kötü kullanım ya da bakımsızlık gibi nedenlerle hasar gören bu kiliseler, dönemlerinin sosyal ve mimari yapısını yansıtan birer belgedir. Kent dokusuna yaptıkları estetik katkı ise korunmalarını gerekli kılan bir diğer nedendir. Çalışmanın, bu etkenlerle yönlenen amacı; daha önce envanteri yapılmamış söz konusu kiliselerin tespiti, fotoğraf ve rölövelerle belgelenmesi, bugünkü durum ve korunma problemlerinin belirlenmesi ve koruma önerileri geliştirilmesidir. Kiliseleri, bulundukları yerleşimlerle birlikte değerlendirmeyi amaçlayan öneriler; yasal ve örgütsel boyutları, kaynak sağlanması, girişimcilerin birikim ve deneyimleri vb. açılardan da ele alınmış, onarım ve yeniden işlevlendirme önerileri geliştirilirken ise yapıların özgün mimari karakterlerinin bozulmamasına özen gösterilmiştir. Yerleşimlerin birbirleri ve kent merkezi ile ilişkileri, mimari ve doğal dokularının sürekliliği göz önüne alınarak, kentin tanıtımı ve sosyal-kültürel hayatının canlandırılmasını hedefleyen rotalar belirlenmiştir. Bu rotalarda yer alan kiliselerin kültür, eğitim, toplantı vb. işlevlerle kullanılmaları önerilmiştir.</Özetçe>
<Anahtar>19.yüzyıl, kilise, Kayseri, koruma, yeni işlev, Tanzimat Fermanı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Anadolu Demiryolu mirası ve korunması</Başlık>
<Özetçe>Bu çalışma, Osmanlı İmparatorluğu’nda 1872-1896 yılları arasında Haydarpaşa’dan Konya’ya inşa edilen Anadolu Demiryolu’na ait yapıların koruma sorunlarını incelemektedir. Bu makalede, öncelikli olarak demiryolu mirasının ne olduğu ve Anadolu Demiryolu’na ait yapılardan hangilerinin bu kavram altında ele alınmaları gerektiği tartışılmış ve bu yapıları bekleyen tehlikeler incelenmiştir. Araştırmada Anadolu Demiryolu’na ait özgün yapı programı (yolcu binaları, mal depoları, bekçi kulübeleri, lojmanlar, su depoları, lokomotif depoları, helâlar, köprüler, geçit bariyerleri vb.) özgün çizimleri ile tespit edilmiş, mevcut demiryolu yapılarından hangilerinin özgün planlamanın parçası olduğu belgelenmiştir. Demiryolu yapılarının ait oldukları dönemin tespit edilmesi, karmaşık görünümdeki demiryolu yapılarının sınıflandırılmasına yardımcı olmaktadır. Buradan elde edilen sonuçlar, sahip olunan demiryolu mirasının niteliğini ortaya koymaktadır. Yapılan incelemelerde, koruma kapsamı altına alınmış olan demiryolu yapılarının büyük bir çoğunluğunu yolcu binaları ve lojmanların oluşturduğu görülmüştür. Demiryolu mirası bilinci henüz yaygınlaşmadığından su deposu, mal deposu, lokomotif deposu, atölye, vb. yapıların daha seyrek olarak tescil edildikleri gözlemlenmiştir. Ancak demiryolu mirasının tümünü kapsayan sistemli bir envanter çalışmasına ihtiyaç duyulmaktadır. Bilindiği üzere ülkemizdeki kültür varlığı niteliği taşıyan yapıların korunmalarında çeşitli güçlükler yaşanmaktadır. Demiryolu yapılarının sürece bağlı tahribatları dışında Marmaray, kentsel dönüşüm projeleri ve hızlı tren projeleri gibi son yıllarda gündeme gelen büyük projeler, Anadolu Demiryolu mirasının büyük bir hızla tahrip olmasına neden olacak niteliktedir. Bu çalışmada söz konusu projelerin korunmaya değer nitelikteki demiryolu mirasını nasıl etkileyeceği ve koruma önerileri konu edilmiştir.</Özetçe>
<Anahtar>Anadolu Demiryolu, demiryolu mirası, koruma, Haydarpaşa.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Emlak komisyoncularının mekânsal dağılım süreci ve İstanbul'da konut piyasası</Başlık>
<Özetçe>Türkiye’de özellikle büyük kentlerde, 1950’li yıllardan itibaren köyden kente göç, hızlı nüfus artışı ve kentsel araziler üzerindeki plansız, altyapısı yetersiz yerleşimlerin oluşumu ile hızlı ve olumsuz bir mekânsal farklılaşma gözlenmektedir. Bu mekânsal farklılaşma, her alanda olduğu gibi konut piyasası açısından şehirlerin özelliklerini ve çevre şartlarını göz önüne alan bir planlama çerçevesinde konut ihtiyacını karşılayacak tedbirleri almayı, kısaca talep arz dengesinin kurulması gereğini ortaya çıkarmaktadır. Araştırmanın amacı; konut ihtiyacına yönelik değişen dünya şartlarını, günümüz Türkiye’sinde ve İstanbul’da irdeleyerek, tarihsel açıdan sosyal, kültürel, ekonomik, politik perspektifte değerlendirmek; konut sorunu ve boyutlarını ortaya koymak; konut talebini belirlemek, bu talebin piyasa tarafından nasıl karşılandığı sorusuna yanıt aramak; konut ihtiyacını karşılamak için, toplumun her kademesine yönelik konut arzını hayata geçirecek önlemler alınması gereğini vurgulayarak, çözüm önerileri geliştirmektir. Önerilen araştırma projesi kapsamında İstanbul’da yapılacak emlak şirketleri ve konut kullanıcılarına yönelik anket soruşturması ve istatistiksel veriler Coğrafi Bilgi Sistemleri (CBS) ortamında incelenmiş ve konut ihtiyacındaki değişimler ve sorunlar anketler yardımıyla sorgulanmıştır. Bu makalede araştırma konuları arasından bir bölüm seçilmiş ve konut piyasası, emlak şirketlerinin rolü kapsamında mekânsal değerlendirmeler yapılarak irdelenmiştir. Araştırma amacına yönelik olarak; İstanbul’da konut piyasasında konut üretimi, talep ve arz faklılaşmaları, İstanbul’un ilçelerinde hanehalklarının sosyo-ekonomik ve demografik yapıları, ilçelerin fiziksel özellikleri, emlak komisyoncularının dağılımı, İlçelere göre arazi değeri ve yaşam kalitesi faklılaşmaları araştırılmış, konut piyasasına katkı sağlayacak sonuç ve öneriler sunulmuştur.</Özetçe>
<Anahtar>Konut piyasası, deprem, talep, arz, emlak komisyoncuları, mekânsal dağılım.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Batı Marmara Bölgesi'nde stratejik gelişme ve sınırötesi işbirliği</Başlık>
<Özetçe>Bu çalışmada Avrupa Birliği (AB) sınırötesi işbirliği (INTERREG) programları, bölgesel gelişmeye yönelik bir stratejik planlama aracı olarak değerlendirilmektedir. Batı Marmara örneğinin incelendiği bu çalışmada, son dönemdeki yasal-yönetsel düzenlemelerle beraber bölgesel kalkınma açısından önemi artan belediyeler, il özel idareleri ve ticaret-sanayi odaları ve borsaların yetki ve etki sahibi oldukları bölgeye ilişkin stratejileri ve sınırötesi işbirliklerine ilişkin sorunları irdelenmiştir. Türkiye’nin Avrupa’ya açılan kapısı konumundaki Batı Marmara Bölgesi, büyük metropoliten kentlerin Avrupa ülkeleri ile bağlantısını sağlamakla beraber, çeşitli kalkınma sorunları yaşamaktadır. Bu sorunlar, kentsel, bölgesel ve sınır-ötesi bölge düzeyinde birbiriyle ilişkilidir ve ulusal ve uluslar arası politikalarla bütüncül yerel politikalar üretilmesini gerektirmektedir. Çalışma, alanın büyüklüğü ve konunun kapsamlı olması nedeniyle bölgesel kalkınmayı yalnızca ekonomik boyutuyla ele almaktadır. Öncelikle güncel kalkınma yaklaşımları ve mekânsal ve kurumsal stratejik planlama süreçlerine ilişkin gündem kısaca özetlenmiştir. Örnek alan çalışmasında AB adayı ve Ekonomik İşbirliği ve Kalkınma Teşkilatı (OECD) üyesi olan Türkiye’de yerel yönetimlerin, merkezi yönetimin taşra teşkilatlarının stratejik planlarında bölgesel ekonomik gelişme önceliklerinin güncel yaklaşımlar çerçevesinde yeterince ele alınamadığı ve sınırötesi işbirliklerinden bu çerçevede faydalanamadıkları ortaya konulmuştur. Bunun yanı sıra, kurulma aşamasında olan kalkınma ajanslarının potansiyel ortakları olan yerel yönetimler ve merkezi yönetimin taşra teşkilatlarının finansal, insan kaynakları ve bilgi kaynaklarına ilişkin sorunlar, ticaret ve sanayi odaları ile borsaların ise yine insan kaynakları ve finansal sorunlar nedeniyle sınırötesi işbirliklerinden faydalanamadıkları tespit edilmiştir. Sınırötesi işbirliklerinin bölgesel kalkınmada bir araç olabilmesi için ortak bölgesel ekonomik stratejiler geliştirilmesi gerektiği ve bölgedeki bu kurumlara ilişkin kurumsal kapasite sorunlarının bütünlük içinde çözülmesi gerektiği saptanmıştır. Türkiye-Bulgaristan ve Yunanistan sınır illeri valilikleri tarafından yeni kurulan sınırötesi işbirliği ağı, bu yönde atılmış önemli bir adımdır.</Özetçe>
<Anahtar>Stratejik Planlama, sınırötesi işbirliği, Batı Marmara Bölgesi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Sürdürülebilir turizm gelişimi için bir yönetim modeli</Başlık>
<Özetçe>Son 20 yıldan fazla bir zamandır dünya genelinde, yönetim sisteminde değişimler gözlenmektedir. Global ekonominin yeniden yapılanmasıyla beliren ekonomik ve sosyal değişimler, kamu yönetimlerinde yapısal dönüşümün oluşmasını etkilemiştir. Politika ve programların uygulanabilir kılınması, bürokrasinin azaltılması amacıyla, klasik kamu yönetimi anlayışından modern yönetim anlayışına doğru bir yön değişimi söz konusudur. Kamu-özel sektör ortaklığını sağlayan çeşitli uygulamaların dünya genelinde artarak devam ettiği gözlenmekte ancak, turizm gelişiminde bu tür uygulamaların sayıca sınırlı örneklerine rastlanmaktadır. Kültürel mirasın sürekliliğini, uygun altyapı yatırımlarını, erişebilirliği, yerel toplumun ekonomik, kültürel ve sosyal canlılığını,  ekolojiyi olumsuz etkileyen faktörleri minimize etmeyi ve tüketimi dengelemeyi sağlamak, sürdürülebilir şehirsel turizm gelişimini desteklemek için oluşturulacak ortaklık tiplerinin doğru bir şekilde belirlenmesini gerektirmektedir. Çalışma, sürdürülebilir şehirsel turizm gelişiminin sağlanması yolunda, hem şehirlerarası birliktelik hem de kurumsal ortaklıklarla oluşturulacak modern yönetim biçimini belirleyerek, bunun uygulanabilir olması için genel bir çerçeve oluşturmayı amaçlamaktadır. Hedefi, turizm gelişiminin sağlanacağı, sürdürülebilir ve katılımcı karar verme kriter ve aktörlerini belirlemektir. Kütahya, Afyonkarahisar, Eskişehir illeri sınırlarında yer alan ve önemli bir turizm potansiyeli taşıyan Frig Vadisi bölgesi çalışma alanı olarak seçilmiştir. Bu çerçevede, yeni bir yönetim modeli oluşturmak amacıyla, detaylı kurumsal dinamikler ve kurumlar arası etkileşim analiz edilecektir. Birçok stratejik alana, sürdürülebilir gelişme-yönetim-mekânsal gelişimde dengelerin kurulması bakımından önemli katkılar sağlayacaktır.</Özetçe>
<Anahtar>Ortak ve katılımcı yönetim modeli, sürdürülebilir turizm, Frig Vadisi.s</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da yaşam kalitesinin ölçülmesi</Başlık>
<Özetçe>Günümüzde yaşam kalitesinin ölçülmesi konusunda araştırmacılar temelde iki konu ile karsı karşıya kalmaktadırlar. Birincisi yaşam kalitesinin anlamı ve ölçülmesi, ikincisi yaşam kalitesindeki değişikliği değerlendirmede kullanılacak ölçütler ya da göstergelerin belirlenmesidir. Bu çalışmanın amacı İstanbul halkının yaşam kalitesinin değişik boyutlarını nasıl değerlendirdiklerini irdelemek ve İstanbul’da yaşam kalitesini değerlendirmek için kullanılacak göstergeleri saptamaktır. Yirmi birinci yüzyılın başlangıcında İstanbul'da Şehirsel Yaşam Kalitesi'nin değerlendirilmesi hem İstanbul şehri hem de tüm bölge açısından önem taşımaktadır. Son 50 yıl içinde hızlı bir gelişme gösteren İstanbul’da nüfus artışı ile paralel olarak yeni konut alanları açılmış, yeşil alan kaybı oluşmuş, ulaşım sistemi genişlemiş ve yanı sıra kentsel yaşam standardında yükselme için çalışmalar başlamıştır. Öte yandan kent yaşamında konut, ulaşım, kamu hizmetleri, iş olanakları ve çevre kalitesinde görülen eşitsizlikler İstanbul’da yaşayanların yaşam kalitesini etkilemektedir. Şehir yönetimi açısından, halkın değişik kesimlerinin çevresel koşulları ne şekilde algıladığı önemli bir konudur. Kamu hizmetlerinin etkin kullanımı, seçilecek ulaşım modeli, bölgesel tesislerin kullanımı ve güvenlikten kentsel yayılmaya kadar yaşam kalitesini ilgilendiren konular hakkında halkın davranışı konusunda araştırmalara gereksinim vardır. Bu çalışma temelde bu konulara yönelik soruları yanıtlamaya yöneliktir. Özet olarak çalışma yeni yüzyıl başlangıcında İstanbul’da yaşam kalitesinin portresinin oluşturulmasına yöneliktir. İstanbul’da yaşam kalitesinin ölçülmesi çalışması İstanbul Metropoliten Planlama Bürosu (IMP) de gerçekleştirilen planlama çalışmalarının analitik etütleri kapsamında ve kısmi olarak ITU araştırma fonu desteğinde gerçekleştirilen çalışmada İstanbul’da rasgele örneklem çerçevesinde seçilen 423 noktada 1635 hanehalkı ile gerçekleştirilen anket çalışmasının bulguları konut, ulaşım, konut çevresi, komşuluk, katılım ve güvenlik, istihdam, alışveriş, rekreasyon ve boş vakitlerin değerlendirilmesi, sağlık, eğitim ve kentsel konular başlıkları altında değerlendirilmektedir.</Özetçe>
<Anahtar>Yaşam kalitesi, İstanbul, şehir planlama.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Cephe kaplama malzemelerinin simgesel anlamı, bir değerlendirme çalışması</Başlık>
<Özetçe>Yapılaşmış çevrenin anlamı üzerine odaklanan pek çok çalışma yapının kendisine ait unsurlarla anlam ilettiğini göstermektedir. Sözü edilen çalışmalar yapının biçimi, büyüklüğü, rengi, mimari tarzı gibi unsurlarına dayanarak yapının anlamını sorgulamaya çalışmıştır. Bu çalışma ise; mimari yapısal çevrenin biçimlendirilmesinde kullanılan ve anlam ilettiği düşünülen malzemenin simgesel anlamı üzerine odaklanmaktadır. Cephe kaplaması olarak kullanılan malzemelerin işlevden bağımsız, kendi başına ilettiği anlam ile bir işleve bağlı olarak biçimlenmiş bir yapıda kullanılması durumunda ilettiği anlamların belirlenmesi ve karşılaştırılması bu çalışmanın konusudur. Bu kapsamda; malzemenin her iki durumda ilettiği anlamlar saptanmış, böylece malzemenin işlevsel bir yapıda kullanılması durumunda anlamının değişip değişmeyeceği sorgulanmıştır. Anlamın değişmesi konusunda yapılacak karşılaştırma için yaygın bir işlev olması ve kullanıcısının kimliğini yansıttığı görüşünden yola çıkarak konut tercih edilmiştir. Malzemelerin uygulandığı konut görüntüleri inşa edilmiş örnekler yerine simulasyonla elde edilmiştir. Böylelikle deneklerin görüntülerde konutun biçim ve büyüklüğü, mimari tarzı gibi konulardan etkilenerek yorum yapması engellenmeye çalışılmıştır. Uygulama için taş, ahşap, sıva, tuğla ve kompozit malzeme seçilmiştir. Konutta kullanılan malzemelerin anlamı, deneklerin konutun varsayılan kullanıcısı hakkında ilettiğini düşündükleri anlamlara dayanarak bulunmuş ve malzemenin işlevden bağımsız ilettiği anlamlarla karşılaştırılmıştır. Uygulama çalışmasından elde edilen sonuçlar seçilen malzemelere göre anlamın hangi yönde değiştiğini gösterirken; malzemelerin ilettikleri anlama dayanarak kullanılabileceği işlev tiplerinin de neler olabileceği konusunda da bilgiler vermektedir. </Özetçe>
<Anahtar>Simgesel anlam, cephe kaplama malzemesi, konut.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Avlu içi hava akımlarına bina cephesi açıklıklarının etkisi</Başlık>
<Özetçe>Rüzgar, yerleşme ve bina tasarımında eski çağlardan beri önemli bir çevresel faktör olmuştur. Rüzgarın, yapıların soğutma yüküne etkisi, bu etkilerin bilimsel yöntemlerle ortaya konması, tasarım ve uygulama alanlarına zaman geçirilmeden yansıtılması enerji tasarrufuna her zamankinden daha fazla gereksinim duyulan günümüzde, çok büyük önem taşımaktadır. Bu bağlamda, avlulu binalarda rüzgar etkisi ile oluşacak hava hareketinin etkinliğini değiştirebilecek binaya ait diğer açıklıkların da göz önünde bulundurulması, dikkatlice incelenmesi gerekmektedir. Hava hareketlerine, bir pasif iklimlendirme aracı olarak özellikle sıcak ve nemli iklim kuşaklarında, bina içi havalandırmanın sağlanması açısından gereksinim duyulabilir. Sıcak-kuru iklim bölgelerinde doğal taşınım yoluyla oluşacak bina içi-avlu arası hava akımları, ılımlı-nemli ve sıcak-nemli iklim bölgelerinde rüzgar basıncı yardımı ile elde edilmektedir. Avlulu binaların özellikle sıcak kuru dışında ılımlı veya sıcak nemli iklimsel karakter gösteren bölgelerde doğal havalandırma açısından performansını arttıracak, dolaylı olarak soğutma yükünü azaltacak değişikliklerden biri avlu mekanına yatay doğrultuda rüzgarın iteceği havayı geçirecek boşlukların yaratılmasıdır. Bu çalışma avlulu yapıların mimari kütlesinde yaratılacak açıklıkların avlu mekanındaki hava hareketleri hızına etkilerini rüzgar tüneli deneyleriyle ortaya koymaktadır. Elde edilen sonuçlar; boşluksuz avlulu binaya göre farklı şekillerde düzenlenen açıklıkları olan binalarda, düşey yüzeylerdeki boşlukların alan ölçüsü ve konumlarıyla orantılı olarak avlu içerisindeki hava hareketi hızlarını arttırmakta olduğunu göstermektedir.</Özetçe>
<Anahtar>Doğal havalandırma, bina içi hava hareketleri, rüzgar etkileri, pasif soğutma, avlulu bina iklimi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Gölgeleme elemanlarının rüzgar üstü bina yüzeyindeki basınç katsayılarına etkileri</Başlık>
<Özetçe>Binaların pasif olarak en etkin biçimde soğutulması amaçlandığında; güneş ışınımı engeli olarak tasarlanacak kontrol elemanlarının (GE), tasarım aşamasında rüzgar etkileri bakımından irdelenerek performanslarının optimize edilmesi zorunludur. Yukarıdaki gerekçeye dayanarak yapılacak çalışmanın amacı; özellikle rüzgar konusunda sayısal yöntemler yeterli olamayacağından, GE’lerin basınç ve taşınım katsayıları üzerindeki etkilerinin rüzgar tünelinde deneysel yolla ortaya konmasıdır. GE’lerin cepheye paralel, dikey ve 45 derece açılı konumlandırılışlarıyla ana üç seçenek, kanatlarının 0 – 45 - 90' kanat açılarıyla oluşturulmuş almaşıklar ve referans (BOŞ) durum da dahil olmak üzere toplam 19 adet farklı durum üretilmiştir. Seçenek ve almaşıkların her birinde tünel içi hızı (GH) 2.5 ms-1, 5.0 ms-1 ve 8.3 ms-1’de rüzgar üstü yüzeyde basınç ölçümleri yapılmıştır. Bina yüzeyinde oluşan basınç katsayılarının (Cp) GE seçeneklerine bağlı olarak referans duruma (BOŞ) göre ne kadar farklılık gösterdiği incelendiğinde; % 95 güven aralığında, en dikkate değer fark referans durum ile (GE- CP- YK 0) yatay kanatlardan oluşan gölgeleme elemanının cepheye paralel konumlandırıldığı, 0 derece kanat açısında (t = 4.745, p =.0000 düzeyinde) ortaya çıkmıştır. Yapılan çalışmanın sonuçları pasif soğutma sisteminde rüzgar basıncıyla iç mekanlardaki hava hareketi hızının uygun düzeylerde sağlanıp sağlanamayacağının kestirilebilmesinde kullanılabilecektir. BOŞ durumda orta aksta cephenin tümünde Cp ort = ~ 0.80 düzeyinde elde edilen basınç katsayısı (Cp) değeri birçok ülkenin rüzgar yüklerine ilişkin yönetmeliklerine uyum göstermesine rağmen zemine yakın noktalarda mevcut benzer çalışmalardan ~ %10 daha büyük miktarlar ortaya koymuştur.</Özetçe>
<Anahtar>Gölgeleme elemanları, basınç katsayısı dağılımı, doğal havalandırma, pasif soğutma.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tarihi bir kentin değişimi: Erzurum kenti</Başlık>
<Özetçe>Kentler yaşayan varlıklar olup doğar, zaman içerisinde gelişip büyür ve değişirler. Kentler bu süreç içerisinde sahip oldukları varlık, kültür ve karakterlerin bir kısmını korur, bir kısmını değiştirir ve bir kısmını da kaybederler. Erzurum kenti, kuruluşu çok eski tarihlere dayanan bir kent olup, doğal süreçlerin bir gereği olarak büyük bir değişim yaşamıştır. Üzerinde kurulan pek çok uygarlıktan etkilenen, izler ve miraslar barındıran kent, sonunda modernleşen ve kompleksleşen kent anlayışına yenilmiştir. Bu değişimin en büyük ve en çarpıcı örnekleri ise tarihsel nitelikli anıtlar, geleneksel konutlar ve mahallelerde görülmektedir. Tarihi kent çekirdeğinin geleneksel mahalle anlayışı, sokak yapısı, taş evleri ve kentsel donatılarından oluşan yapısının tahrip eden değişimler kültürel ve sosyal yapıyı da tahrip etmektedir. Bu çalışmanın amacı, Erzurum kenti’nde zaman içerisinde yok olmuş, değişime uğramış ve yok olma tehlikesiyle karşı karşıya olan kültürel mirasın değişimini gözler önüne sermek, bir yıl gibi kısa bir süreç içerisinde yıkımın ne kadar büyük boyutlara ulaştığını vurgulamaktır.Çalışmada Erzurum kenti I. ve III.  derecede arkeolojik ve kentsel sit sınırları içerisinde ki geleneksel doku değişimleri ortaya konulmak amacı ile 1986 yılı imar planı altlık olarak alınmış ve 2006 ile 2007 yıllarında alan gezilerek ortaya çıkan 1 yıllık değişimler haritalanmıştır. Sonuç olarak tescilli evlerde herhangi bir yıkımın görülmediği ancak, tescilli olmayan geleneksel evlerin %12’sinin yok olduğu görülmüştür. Mahalle ölçeğinde değerlendirme yapıldığında ise tarihi kent dokusunun yok olarak geleneksel mahalle anlayışının yeni imarlaşmalar ile düzeltilemez hale geldiği belirlenmiştir.</Özetçe>
<Anahtar>Tarihi kent, değişim, kent dokusu.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Popüler kültürün kentsel söylem oluşturmadaki etkisi</Başlık>
<Özetçe>Kentsel/mekânsal söylemleri oluşturan çeşitli kaynaklar, sistemler, ilişkiler vardır. Kentsel söylemler, kentsel mekânı yapısal olarak üretenlerin metinlerinden olduğu kadar, popüler kültürün yazılı araçlarındaki temsillerinden sıklıkla beslenir ve toplumun hafızasında mayalanır. Çünkü söylemler, kişinin düşüncesini ifade etmek için kullandığı dil kodlarıdır. Bu yargının, özellikle mimarlığın kamusal alan tarafından tanımlandığı, gündelik yaşamımıza girerek meslekten olmayanlarca da konuşulduğu 1980'li yıllar ve sonrası için doğru olduğu söylenebilir. Bu çalışma Popüler kültür ve kentsel söylem arasındaki ilişkiyi irdelemeyi, bu arakesitin daha iyi değerlendirilmesiyle oluşacak kazanımlara kestirim yapmayı hedeflemektedir. Günümüz kuramcılarının pek çoğu, çeşitli sosyal, kültürel ve ekonomik değişimlerin, mimarlık söyleminin oluşumunu etkileyeceğini, mimarlık söyleminin kendi özerk bilgi alanı içinde kalamayacağını dile getirmektedir. Mimarlık araştırmalarının konuları ve yöntemleri, farklı disiplinlerle olan etkileşimden etkilenip çeşitlenirken, popüler kültür alanı hâlâ derinlikli ele alışa kavuşamamıştır. Bu alanda eleştirel okumalar yapmak isteyenlerin önemli bir kesimi, daha başından "kitlelerin afyonu" olması ön kabulüyle çalışma alanı ile aralarına negatif bir mesafe koymaktadırlar. Bugün popüler kültür çalışmalarının, incelediği alan tarafından dikkate alınmadığı yönündeki eleştirinin büyük ölçüde geçerliliğini kaybettiği söylenebilir. Yüksek kültür ile kitle kültürü arasındaki ayrım ortadan tamamen kalkmamış olsa da aralarındaki sınır özellikle seksenler sonrasında muğlâklaşmıştır. Birbirinden keskin sınırlarla ayrılmayan bu iki alanın neresinde durduğu tam olarak kavranamayan pek çok materyal, ürün, popüler yazılı medya, kültür hayatımızı, yargılarımızı, düşüncelerimizi, söylemlerimizi şekillendirmektedir.</Özetçe>
<Anahtar>Popüler kültür, kentsel söylem, seksenler-İstanbul, küreselleşme, metropolleşme, nostalji.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul Tarihi Yarımadası'nda Tanzimat dönemi idari yapıları</Başlık>
<Özetçe>Bu çalışmada, Osmanlı’da merkezi yönetimin bulunduğu Tarihi Yarımada ve yakın çevresinde, idari teşkilatlanmanın geliştiği Tanzimat Dönemi’nde (1839-1876), nezaretler (bakanlıklar), meclisler ve Şeyhülislamlık ile diğer idari birimlerin görev yaptıkları binalar incelenmiştir. Bu dönemde yenilenen Bâbıâli binasının yanı sıra, Bâb-ı Seraskeri binaları ile Haliç’in karşı kıyısında, eski yerinde yapılan Bahriye Nezareti binası, nezaretler için inşa edilen yapılardır. Belediye hizmeti veren Şehremaneti ve güvenlikten sorumlu Zaptiye idareleri ile, çeşitli meclislerin toplandığı, bazı nezaretleri bünyesinde barındıran Ticarethane’nin birkaç bina değiştirdiği belirlenmiştir. Eğitim yapısı olarak inşa edilen I. Dârülfünûn ile II. Dârülfünûn binaları, sonradan çeşitli nezaretlerin kullanımına verilmiştir. Telgrafhane ve Hazine-i Evrak binaları, yeni  işlev içeren idari yapılardır. Bu dönemde, nezaretler ve idari kurumların haricinde, selamlık dairelerinde toplantıların yapıldığı, bazıları sonradan bakanlıkların yerleşimine açılan bürokrat konakları da idari merkezler konumundadır. Söz konusu yapılar, topografik özellikler, konum, plan, kütle biçimlenişi, mimari stil, dekorasyon, yapım teknikleri ve malzemeler yönünden incelenmiştir. Tanzimat Dönemi’nde inşaat faaliyeti açısından yoğun bir süreç yaşayan Tarihi Yarımada’nın yeni işlevli yapılar ve konaklar ile Batılı bir görünüm kazandığı gözlenmiştir. Şehremaneti ve Zaptiye idarelerinin, yazışmalarda Avrupa’da olduğu gibi yeni ve uygun bina isteklerine rağmen, mevcut eski konak ve binalara yerleştirildiği ve kurumsallaşmaya gereken önemin verilemediği tespit edilmiştir. Öte yandan, Tanzimat ideolojisini yansıtan sembol binalara yerleştirilen nezaretler ve Avrupai stil ve teknikte inşa edilen yapılar, modernite konusundaki kararlı yaklaşımı ortaya koymaktadır.</Özetçe>
<Anahtar>Tanzimat Dönemi, Tarihi Yarımada, mimarlık, idari yapılar, konaklar.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Perlitin puzolanik aktivitesi</Başlık>
<Özetçe>Sürdürülebilir yapı üretimi bilincinin, yapı malzemesi üretiminden başlayarak dikkate alınması gerekir. Günümüz yapı üretiminde yaygın olarak tüketilen çimentonun yüksek maliyeti ve çevreye olumsuz etkileri değerlendirildiğinde, alternatif malzeme-bağlayıcı araştırmaları gereği ortaya çıkmaktadır. En eski yapı malzemelerinden olan puzolanlı kireç harçlarının yüksek durabilite özelliklerine karşın, ortam sıcaklığında kürlendiklerinde yavaş dayanım kazanmaları, kullanımlarının azalmasına neden olmuştur.Ülkemizdeki rezervleri göz önüne alındığında, perlitin yapı malzemesi alanında kullanım olanaklarının araştırılmasının gereği ortaya çıkmaktadır. Perlitin puzolanik özeliğinden yararlanılarak kullanılması olanaklarının araştırılması ve kullanımının yaygınlaştırılması bu çalışmanın ana amacıdır. Bu amaca yönelik olarak, perlitin puzolanik aktivitesine etki eden parametrelerin belirlenmesi ve bu parametrelerin, aktiviteyi artırıcı yönde geliştirilmesi olanakları, deneysel yöntemler ile araştırılmıştır. Saptanan en uygun kompozisyonlar üzerinde puzolanik aktiviteyi geliştirecek yöntemlerin belirlenmesi, katkı maddeleri ile puzolanik etkinliğin geliştirilmesi olanakları incelenmiştir. Bu amaçla üretilen numune türleri üzerinde ultrases geçiş hızı ile eğilme ve basınç dayanımı deneyleri ölçüt olarak kullanılmıştır. Deneye dayalı bu araştırma ile elde edilen bulgular ve bu bulguların değerlendirilmesi sonucunda, perlitin puzolanik aktivite gösterdiği kanıtlanmış, perlitli kireç harcının aktivite gelişimini etkileyen faktörler belirlenmiştir. Çalışmanın amacına uygun olarak perlitin puzolan malzeme olarak geliştirilebilme potansiyeli olduğu saptanmıştır.</Özetçe>
<Anahtar>Puzolanik aktivite, perlit, kireç harcı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Endüstri ürünleri tasarımında strüktür</Başlık>
<Özetçe>Strüktür endüstri ürünleri tasarımının önemli bileşenlerinden biridir. Mesleki eğitim ve uygulama süreci içinde endüstri ürünleri tasarımının kurgulanması ve üretilmesi için strüktür kavramının bilinmesi, malzemelerle ilişkilerinin doğru kurulması gerekmektedir. Bu tezde endüstri ürünü tasarımında strüktür ve malzemeyi kapsayan yapısal özelliklerin tasarıma etkilerinin irdelenmesi amaçlanmaktadır. Strüktür kavramı bu kavramın tasarımdaki yeri ve önemi, tasarıma etkileri üzerinde durulmaktadır. Farklı endüstri ürünleri tasarımlarından örnekler strüktür, biçim, malzeme, işlev ilişkileri yönünden incelenmektedir ve sınıflandırılmaktadır. Çalışmanın daha sonraki aşamasında ise “strüktür tasarımında ‘strain gauge’ olarak adlandırılan gerinim ölçer (birim uzama) tekniği ile şekil değiştirme ölçümü ve gerilme analizinin kullanılması” konusu tasarımda faydalanılacak bir yöntem olarak önerilmektedir. Tasarımda farklı yöntemlerin geliştirilmesi yaratıcılığın artırılması, özgün tasarımların yapılması açısından faydalı olacaktır. Endüstri ürünleri tasarımı alanında strüktürel çalışmalar tasarımın geliştirilmesinde faydalı olacaktır. Tasarımda kullanılması önerilen gerinim ölçer ile ölçme tekniği ve gerilme analizinden yeni tasarlanacak endüstri ürünleri tasarımları ve mevcut tasarımlarda yapılacak geliştirme çalışmaları için faydalanılabileceğini öngörerek, bu ilişkinin ne şekilde kurulabileceğini göstermek üzere bu yöntem bir örnek üzerinde uygulanmıştır. Önerilen yöntem ışığında tasarımda hangi ölçütlerden nasıl yararlanılacağı üzerinde durulmaktadır. Çalışmada kullanılan yöntemler arasında mevcut endüstri ürünleri tasarımlarının analizi, gerinim ölçer ile ölçüm tekniği, bilgisayar ortamında gerilme analizleri yer almaktadır.</Özetçe>
<Anahtar>Endüstri ürünleri tasarımı, strüktür, biçim, gerinim ölçer.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İlköğretim dersliklerinin görsel konfor açısından incelenmesi ve değerlendirilmesi</Başlık>
<Özetçe>İlköğretim binalarında gerçekleştirilmesi gereken konfor koşulları ulusal ve uluslar arası literatürde üzerinde sıklıkla durulmakta olan bir konudur. Kullanıcılarının büyük bölümü 6-14 yaş arası öğrenciler olan ilköğretim binalarında görsel konfor koşullarının gerçekleştirilmesi gerekmektedir.  Ülkemizde ilköğretim yapılarının gerek ekonomik nedenler, gerekse proje ve uygulamadaki aksaklıklar nedeniyle kullanıcı konforunu sağlama konusunda eksiklikleri olduğu gözlemlenebilmektedir. Bu çalışmada, söz konusu eksikliklerin belirlenmesi amacıyla İstanbul Teknik Üniversitesi Mimarlık Fakültesi’nde yürütülen bir araştırma çalışmasının başlıca sonuçlarına yer verilmektedir. Araştırma çalışması kapsamında İstanbul’da 2006-2007 ve 2007-2008 akademik yıllarında eğitim süresi içinde kalan saatlerde 18 derslikte görsel konfor koşulları açısından tespitler yapılmıştır. Bu tespitlere dayanarak ele alınan dersliklerde yeterli aydınlık düzeyinin sağlanması, doğal ve yapma aydınlatma sistemlerinin bütünleştirilebilmesi, direkt güneş ışığının kontrolu ve yapma aydınlatma sisteminin genel olarak bakım durumuna ilişkin değerlendirilmeler gerçekleştirilmiştir. Yapılan değerlendirmelerin sonucunda; ilköğretim binalarının gerek tasarımı aşamasında, gerekse kullanım süresi boyunca aydınlatma sistemine daha titizce yaklaşılmasının önemi ortaya konulmuştur. Böylece, görsel konfor koşullarının sağlanmasının yanı sıra, yapma aydınlatma enerjisi tüketiminde tasarruf sağlanarak ülke ekonomisine katkı sağlanması ve sürdürülebilir çevre bilincine uygun uygulamaların gerçekleştirilmesi olanaklı olacaktır.</Özetçe>
<Anahtar>Görsel konfor, ilköğretim okulları, doğal aydınlatma, yapma aydınlatma.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Arazi ve arsa düzenlemesi yöntemi ve uluslar arası çerçevede etkin uygulanabilirliği</Başlık>
<Özetçe>Arazi ve Arsa düzenlemesi, gelişmiş ve gelişmekte olan ülkeler için önemli bir tekniktir. Bu yöntem ile, kentsel alanlarda hem yeni alanların gelişimi hem de yapılaşmış alanların yeniden organizasyonu sağlanabilmektedir. Arazi birleşimi, plan uygulaması, arazi edinimi, altyapı inşaatı, arazi gelişiminin finansı, zamana bağlı arazi gelişimi, düşük-maliyetli konut için arazi sağlama yönlerinden arazi ve arsa düzenleme yöntemi önemli potansiyellere sahiptir. Bu nedenle hem gelişmiş hem de gelişmekte olan ülkeler açısından bu tekniğin uygulanması büyük bir öneme sahiptir. Kentsel alanlarda servisli kentsel arsa arzının yetersizliği, arazi piyasası içerisinde düşük gelirli hatta orta gelirli grupların barınma için arsaya girişinin yeterince sağlanamaması, kent kenar alanlarına doğru yoğun baskı ve hem varolan hem de yeni gelişen konut alanlarındaki altyapı ve servis alanlarının eksikliği gibi ortak sorunlar devlet müdehalesini gerektirmiştir. Farklı ülkelerde hükümetler, müdahalenin gereği olarak farklı politikalar üretmiş ve farklı araçlar kullanmışlardır. Kullanılan çoğu araç ya da programlar, bu sorunların çözümünde yetersiz kalmış ve bu yetersizlikler çeşitli uluslararası çalışmalarda da sık olarak ortaya konulmuştur. Bu noktada, Arazi ve Arsa düzenlemesi, uluslararası literatürde tüm bu araçlara karşı ülkelerin uygulayacağı önemli bir alternatif çözüm olarak görülmektedir. Bununla birlikte, hem ulusal hem de uluslararası planlama literatüründe Arazi ve Arsa düzenlemesinin kullanımı ile ilgili yayınlar oldukça kısıtlı sayıdadır. Bu makalenin amacı, uluslararası literatür çerçevesinde AAD yönteminin etkin ve başarılı uygulanabilirliğindeki koşulları incelemektir. AAD yöntemi etkin olarak uygulayamayan ülkelerdeki modellerin hangi açılardan geliştirilebileceğine yönelik bilgi sağlamaktadır.    </Özetçe>
<Anahtar>Arazi ve Arsa düzenlemesi (AAD), kentsel alanlar, uygulanabilirlik. </Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İstanbul'da yapılaşma yoğunluğu - yaşanabilir alan ilişkisi</Başlık>
<Özetçe>Nüfusu hızla artmakta olan metropollerde ve özellikle ekonomik olarak gelişmekte olan ülkelerde kentsel arsa talebi ile arzı arasındaki açığın ümitsiz olduğu gözlenmektedir. Kentsel konut üretimi için kamu tarafından sağlanması gereken sosyal ve teknik altyapı maliyetlerinin yüksekliği kentsel arazi arzını kısıtlamakta ve arazi değerini ve yoğunlukları etkilemektedir.   Hızlı büyüyen bir nüfusa ve kısıtlı ekonomik kaynaklara sahip olan İstanbul metropoliten kentinin konut sorunu araştırılırken arazi üzerindeki yüksek yapılaşma baskısı ve bunun göstergesi olan arazi değerleri ve iskan yoğunlukları desenini oluşturacak verilerin derlenmesi önem taşımaktadır. Bu çalışmada, İstanbul’da belli konut tipolojileri ve konut yerleşim alanları için yaşanabilir alan (Livable Space) standartlarının oluşturulabilmesi amacıyla, yapılaşma yoğunluğu ile yaşanabilir alan arasındaki ilişki araştırılmaktadır. Araştırmanın metodolijisi, rastgele seçilmiş farklı konut yerleşim alanlarını içeren 150 sokakta, arazi değerleri ve yapılaşma yoğunlukları ile ilgili verilerin toplanması ve analiz edilmesi olarak belirlenmiştir. Seçilen 150 noktada yapılaşma yoğunluğu, Taban Alanı Katsayısı (TAKS), Kat Alanı Katsayısı (KAKS), ve konut tipine bağlı olarak Kullanılabilir Açık Alan Oranı, Yaşanabilir Alan Oranı hesaplanarak veriler optimum yaşanabilir alan standartları ile karşılaştırılmıştır. Sonuç olarak, İstanbul’da konut alanlarının büyük çoğunluğunda KAKS değerinin 1.00 ile 3.00 arasında, TAKS değerinin 0.25’in üstünde olduğu ve yoğun bir yapılaşma gösterdiği tespit edilmiştir. Bu koşullarla açık alan ve yaşanabilir alan oranları karşılaştırılmış ve konut alanlarının yüzde otuzu açık alan oranı açısından, yüzde kırkı da yaşanabilir alan oranı açısından standardın altında olduğu saptanmıştır.</Özetçe>
<Anahtar>İstanbul, konut,arazi değeri, yoğunluk, yaşanabilir alan.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İngiliz sömürge dönemi ve sömürge sonrası Kuzey Kıbrıs'ta kent ve mimarlık</Başlık>
<Özetçe>Sömürgecilik (kolonyalizm), bir ülkenin veya bölgenin siyasi kontrolünün başka bir devlete bağlı olması durumudur. Avrupa ülkelerinin farklı kıtalardaki topraklar üzerinde hakimiyet kurma girişimleri olarak tanımlanabilir. Sömürgecilik Batı çıkarları için dünyanın zorbaca sömürülmesi olarak da görülebilir. Ancak giderek kaba zorbalık yerini daha incelikli ve insani değerler kılıfı ile açıklanan bir yönetim biçimine bırakmıştır. Bu çalışmada bir taraftan 1878-1960 yılları arasında Kıbrıs’ta yaşanmış olan İngiliz sömürge dönemi ve diğer taraftan 1974-2008 yılları arasında adanın kuzeyinde yaşanan sömürge sonrası dönem, kent ve mimarlık alanlarında etkili olan yasal düzenleme ve uygulamalar açısından incelenmiş, sorunlar ve sebepleri saptanmaya çalışılmıştır. Sömürge ve sömürge sonrası süreçler karşılaştırılarak süreklilik, değişim, dönüşüm ve kopmalar vurgulanmıştır. Adada 19. yüzyıl sonlarında yoğun olarak deneyimlenmeye başlanan ve sömürge dönemiyle çakışan modernleşme süreci de doğal olarak konu kapsamı içindedir. Sömürge sonrası dönem olarak ele alınan Kuzey Kıbrıs Türk Cumhuriyeti’nde kent planlama ve mimarlık uygulamalarını şekillendiren yasal düzenlemelere ilişkin yetersizlik ve yanlışlıklar, doğal çevreye ve adanın mimari mirası olan tarihi kent dokularına zarar verilmesine sebep olmaktadır. Yaşanmakta olan siyasal belirsizlikler nedeni ile uzun vadeli planlama yapılamaması, “ülkesel fiziki plan” bulunmaması, sömürge sonrası devletin yeniden yapılanma ve finans sorunları, yerel ve merkezi yönetimler arasındaki koordinasyon problemleri, sömürge döneminden beri kullanılan birçok yasanın gerekli düzeyde revize edilmemesinden kaynaklanan yasal boşluklar günümüz kent ve mimarlığını olumsuz bir şekilde etkileyen başlıca nedenleri oluşturmaktadır.</Özetçe>
<Anahtar>Sömürge-sonrası araştırmaları, İngiliz Sömürgeciliği, kent planlama ve mimarlık, Kuzey Kıbrıs’ta kent planlama ve mimarlık.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bir devrim mekânı: Ankara</Başlık>
<Özetçe>Bu çalışmanın amacı Türk Devrimi ve devrim mimarlığını dünya tarihi içinde evrensellik bakış açısıyla yeniden değerlendirmektir. Bu değerlendirmede evrensellik kavramı, Türk devrimi, Aydınlanma Devri, Fransız Devrimi karşılaştırması ve mimari araştırma alanı olarak XVIII. yüzyıl Fransız devrim mekânı Paris ve XX. yüzyıl Türk devrim mekânı Ankara kentleri ele alınmıştır. Türk Devrimi ve devrim mimarlığını zaman skalasından bakarak Avrupa’daki gelişmelerle değerlendirmek Osmanlı İmparatorluğu’nda XVIII. yüzyıldaki iyileştirme çabalarını Aydınlanma olarak nitelerken Türk Devrimi’ni de temeli olmayan bir modernleşme projesine oturtmaktadır. Evrensellik perspektifinden yapılacak yaklaşım, bu durumu değiştirecektir. Aydınlanma bağımsızlık yolunda insanın ilerlemesi için monarşi, kurumlaşmış din ve metafizikle hesaplaşmıştır. Bu çalışmada, Aydınlanma’nın bu dogmalarla mücadele çerçevesinde tanımladığı evrensellik bir ölçüt olarak devrim mekânlarını değerlendirmekte kullanılmıştır. Fransız ve Türk devrimleri monarşiyi yıkarak cumhuriyeti kurmuş; her iki devrim de yeni bir başkent tasarlamıştır. İki devrim mekânında da yönetsel ve hukuksal binalar inşa edilmiştir. Halkın özgürlüğünü ve ilerlemesini hedef alan bu iki devrim, mimarlık alanında da halk için tasarıma yönelmiştir. Her iki devrim de kendi değer ve kavramlarını kentsel mekâna mimarlık üzerinden yansıtmışlardır. Fransız ve Türk devrim mimarları geleneği ve taklidi reddetmişler, tasarımda işlevsellik, yararcılık ve aklı esas almışlardır. Mimari ürün yaratmada bilimden yararlanma esası teşkil etmiş; biçim, yapım yöntemi ve malzeme alanlarında da devrim gerçekleştirmiştir. Bu sonuçlar Türk Devrimi’ni Aydınlanma’nın tanımladığı evrensellik temelinde Fransız Devrimi ile birleştirmekte; iki devrimin biçimlendirdikleri devrim başkentlerini düşünce, eylem ve mimari ürün boyutlarında ilişkilendirmektedir.</Özetçe>
<Anahtar>Evrensellik, Aydınlanma, Türk Devrimi, Türk mimarlığı, devrim mimarlığı.
</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Çağdaş İstanbul Post-Modern mimarisinde Neoklâsisizm</Başlık>
<Özetçe>18. Yüzyıl’ın ikinci yarısında Geç Barok ve Rokoko’ya tepki olarak Avrupa’da ortaya çıkan Neoklâsisizm akımı antik yapıların listelenmesi ve sınıflandırılmasıyla birlikte, klâsik üslûba ve Antik dünyaya duyulan hayranlıkla Eski Yunan ve Roma Antik mimarilerini ve 16. Yüzyıl’da İtalya’da gelişmiş olan klâsik eğilimi, yani Rönesans’ı taklit eden mimarlık anlayışı olarak tanımlanmıştır.  Neoklâsisizm’de yapının bölümlerinin birbirleriyle orantılı ve ahenkli olmaları hedeflenmiş ve Antik mimarideki düzenler tasarım diline ve kurgusuna tekrardan dahil edilmiştir. Geçmiş üslûpları tasarımlarına dahil etmeyi kendilerine ilke edinen ve Post-Modernizm akımı doğrultusunda ürün veren mimarların Neoklâsisizm’i de repertuarlarına almalar,ı akımın geçmiş mimarî üslûplardan biri olması nedeniyle kaçınılmazdı ve nitekim de öyle oldu. Zira Neoklâsisizm’in 1980’li yıllardan bu yana çağdaş mimarlık tarihinde Post-Modernizm akımı çerçevesinde dünyada deyim yerindeyse ‘canlandığı’ bir gerçektir. Bu canlanma sürecinde 1990’lı yıllarda aralarında Leon Krier, Demetri Porphyrios, Aldo Rossi, Robert Stern, Quinlan Terry, Robert Adam, Giorgio Grassi, Charles Jencks, Christian Norberg-Schultz, Colin Rowe’ın bulunduğu mimar ve mimarlık tarihçileri Klâsisizm’in türleri ve tanımlarını yeniden masaya yatırmışlardır. Böylece tarih kavramının kendisi de tekrar sorgulanmıştır. Son yirmi yıldır dahil edilen yapılarda, düzenler, kemerler, arşitravlar ve damlalık türü klâsik repertuarın ögeleri kullanılmaya başlanmıştır. Bu makalede Post-Modernizm akımı dahilinde ürünlerini veren Yeni Klâsisizm’in tanımı ve dünyadaki örnekleri verildikten sonra, İstanbul’da rastlanılan uygulamalardan yola çıkılarak özelliklerine odaklanılmış ve dünyada ‘Serbest Üslûp Klâsisizmi’ şeklinde anılan akımın ‘Fibrobeton Klâsisisizmi’ne geçişinin nedenleri örnekler üzerinden açıklanmıştır. </Özetçe>
<Anahtar>Klâsisizm, Neoklâsisizm, Post-Modernizm, Yeni Klâsisizm, Historisizm.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Türkiye'de afet sonrası kalıcı konutlarda esneklik kavramının değerlendirilmesi</Başlık>
<Özetçe>Ülkemizdeki kalıcı konut uygulamaları, hem afet yönetim anlayışı, hem de konut özelliklerindeki gelişmeler nedeniyle, 1999 depremleri öncesi ve sonrası olmak üzere iki farklı dönemde ele alınabilir. Ancak bütün iyi gelişmelere rağmen, 1999 öncesi görülen ve bugünkü uygulamalarda da devam eden kalıcı konutlarla ilgili önemli sorunlar tespit edilmektedir. Bu sorunlar, kalıcı konutların mimari ve yapısal özelliklerinin, kullanıcı yapısı ve ihtiyaçlarıyla uyumsuz olmasıyla ilgilidir. Makalede Türkiye’deki 1999 öncesi kalıcı konut sorunları, literatür araştırmalarına; 1999 sonrası ise kırsal bölge olan Gölyaka ve kentsel bölge Düzce’de yapılan alan çalışmaları sonuçlarına dayanmaktadır. Araştırma konusu Gölyaka’daki konut, Dünya Bankası kredisiyle, Proje Uygulama Birimi tarafından; Düzce’deki ise Bayındırlık Bakanlığı tarafından yaptırılan farklı konut tipleridir. Araştırmada kullanıcıların, konutları ve daha geniş ölçekte yerleşimleriyle ilgili sorunları olduğu ve bunları çözebilecek esnekliklerin, kalıcı konutların mimari ve yapısal özelliklerinde bulunmadığı görülmektedir. Araştırmanın amacı, afet sonrası konut esneksizliğine bağlı olarak yaşanan sorunlar nedeniyle ülkemizdeki mevcut kalıcı konutların üretim biçiminin yeniden sorgulanmasını sağlamak, kalıcı konutların esneklik anlayışıyla ele alınması gerekliliğini vurgulamak ve esnekliğin türü konusunda etkili faktörleri belirlemeye çalışmaktır. Esneklik kavramı, konutta mimari ve yapısal dönüşüm olanakları yanında kullanıcı katılımı anlamında da ele alınmaktadır. Sonuç olarak kalıcı konutta esneklik ve kullanıcı katılımı; hem kalıcı konutların gerçek ihtiyaç ve beklentilere uygun şekillenmesi, hem yaşam alanlarının fiziksel, sosyal, kültürel sürdürülebilirliği hem de bu sürdürülebilirliğin ekonomik olması yönüyle, özellikle ülkemizdeki afet sonrası yeniden yapılanmada en öncelikli konut ve yerleşim anlayışı olmalıdır.</Özetçe>
<Anahtar>Afet sonrası kalıcı konutlar, esneklik,  kullanıcı tercihleri.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Konut kariyerini etkileyen faktörler üzerine nitel bir araştırma yöntemi</Başlık>
<Özetçe>Konut kavramının çok boyutlu olması, çeşitli disiplinlerden birçok bilim insanının farklı bakış açıları ve farklı yöntemlerle konut konusuna yaklaşmalarına neden olmuştur. Konut çalışmaları, sosyal, ekonomik, politik, demografik bağlamda birbirleri ile etkileşim içinde olan farklı konu alanlarını içermektedir. Bununla birlikte mevcut çalışmalar daha bütünleşik ve disiplinler arası bir yaklaşıma ihtiyaç duyulduğunu göstermektedir. Bu nedenle çalışmada hanehalkı ve konut pazarı dinamiklerinin bütünleşik modelini geliştirmek, bir konut kariyeri modeli oluşturmak hedeflenmiştir. Bu amaçla kapsamlı bir literatür araştırması ve İstanbul ili çerçevesinde bir alan çalışması yapılmıştır. Çalışmanın zenginleşmesi ve modelin geliştirilmesi amacıyla alan araştırmasında, nitel araştırma yöntemlerinden derinlemesine görüşme tekniği ve görüşme formu yaklaşımı kullanılmıştır. Görüşme tekniği özellikle araştırmacı çalışmalar ve ‘nasıl’, ‘neden’ sorularını yanıtlamada tercih edilmektedir. Yöntem, çalışmada yaşamlarının farklı dönemlerindeki farklı yapıda ve özellikteki hane halklarının konut kariyerlerini, deneyimlerini, konut seçim ve kararlarını açıklamak, yerleşim birimi, konut, kişilerin yaşam biçimi gibi faktörlerin neden ve nasıl hane halklarının kararlarını, tercihlerini etkilediğinin cevabını bulmak amaçlı kullanılmıştır. Araştırma sonucu oluşturulan genel temalar ve önermeler yardımı ile model geliştirilmiştir. Bu makalede çalışmanın yöntemi üzerinde durulacaktır.</Özetçe>
<Anahtar>Konut kariyeri, araştırma yöntemleri, nitel araştırma yöntemi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Uçhisar 'Tepe Yerleşmesi' konut morfolojisinde psiko-sosyal alan etkisi ve dizimsel analizi</Başlık>
<Özetçe>Psiko-sosyal alan olgusunun Anadolu tepe kentlerindeki konut örüntüleri ile ilişkisini sorgularken aslında; tanımlı bir coğrafyanın etkileri altında, insan davranışının mekansal dizime yansımalarını sorgulamaktayız. Yerleşmenin bu anlamda kurucu dinamikleri, etkilerini konut örüntülerine taşımaktadır. Coğrafya ve insan davranışından kaynaklanan hiyerarşinin mekandaki izlerini ortaya koymak amaçlandığında, özellikle kamusal alan ve özel alan arasındaki sınır ve eşik kurgularını ortaya koymak gerekmektedir. Bu çalışmanın amacı, Anadolu’daki “tepe kent” morfolojilerini kurucu etkilerin, psiko-sosyal alan olgusu bağlamında konut örüntülerini yönlendirdiğini Uçhisar örneğinde ortaya koymaktır. Tepe kent konutlarının psiko-sosyal alan analizi için kullanılacak belirleyiciler, sınır-eşik ve ortak eylem düğüm noktaları çerçevesinde kaleye bağlı farklı konumlardaki konutlarda karşılaştırmalı olarak araştırılmıştır. Bu karşılaştırmalı çalışma, psiko-sosyal alanın yapısındaki hiyerarşi ve buna bağlı farklı eşiklerin analizi için ve bu çerçevede var olan farklı örüntü dinamiklerini ortaya koymada önemli bir araçtır. Kale ve vadi arasındaki topografyadaki değişim ve buna bağlı parselasyon farklılıkları, tepeye yaklaştıkça parselasyonların büyümesi, eğimli yamaçlarda daralması ve topografyadaki bu farklılıkların yerleşmenin savunma olgusuna ve konutların psiko-sosyal alan görünümlerine etkileri mekan konfigürasyonları üzerinden karşılaştırmalı olarak okunabilmektedir. Öyle ki; Sokak üzerinde sürekli doku oluşturan yamaca yaslı dam konutları, kütlesel davranış sergileyerek kentin savunma davranışına ait ipuçları sergilemektedir. Avlu etrafında parçalı düzenleri ile tepe konutları, çıkmaz sokaklar üzerinde yerleşmiş ve avlu duvarları ile çevrelenmişlerdir.</Özetçe>
<Anahtar>Psiko-sosyal alan, konut morfolojisi, mekansal dizim.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>1950-60 arası Türkiye Mimarlığı'nda özgünlük arayışları</Başlık>
<Özetçe>Bu çalışma problem alanını mimarlığın en temel tartışma boyutlarından biri olan “özgünlük” kavramına dayandırmakta ve Türkiye'deki mimarlık üretiminin, Modern Mimarlık ile ilişkisinde son derece kritik bir dönem olan 1950-60 arası ürünlerindeki özgünlük arayışları ve özgünlüğe ulaşma biçimlerini, seçilen örnekler üzerinden tartışmaktadır. Çalışmada izlenen yöntem ise; literatür araştırmasına bağlı teorik bağlamın ortaya konması, incelenen döneme özgü farklılıkların belirlenmesi ve bunların, dönem mimarlarıyla yapılan görüşmelerle mimarlık alanındaki izlerinin bulunmaya çalışılmasıdır. Çalışmada özgünlük, mekan kurgusu, form, malzeme-teknoloji ve yere özgülük bağlamlarında incelenmiş ve tasarımcının biçimi düşünme yaklaşımlarından yararlanarak, yenilikçi (innovative) ve yaratıcı (creative) olmak üzere farklı düzeylerde ele alınmıştır. Bu bakış açısıyla da 1950-60 arasına ait mimari ürünler değerlendirilmiştir ve bu ürünler üstünden özgünlük kavramı anlaşılmaya çalışılmıştır. Modern Mimarlık 1950-60 arası Türkiye Mimarlığı’nda 1930’ların ardından ikinci kez gündeme gelmiş ve ülke mimarlığının bundan sonraki gelişiminde önemli rol oynamıştır. Bu dönem içindeki bazı ürünlerin gerek biçim gerek içerik olarak birtakım özgünlükler barındırdıkları görülmektedir. Üretken bir yorum sürecinin ürünü olan bu ürünler hazır kalıpların ötesine geçme çabalarıyla üzerinde durulmaya değer mimarlık örnekleri olarak karşımıza çıkmaktadırlar.</Özetçe>
<Anahtar>Özgünlük kavramı, Modern Mimarlık, 1950-60 arası mimarlığı.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Konut bölgelerinde mekansal yapı - arazi değer ilişkisi</Başlık>
<Özetçe>İnsanın çevre koşullarına tepkisi sadece doğal bir tepki değil, aynı zamanda düzenleyici bir eylemdir. Kent de insanın şekil verdiği ve kendi kültürü içinde geliştirdiği bir yapay çevresidir. Bu çalışmada konut bölgelerindeki arazi değerine etki eden kentsel ve mekânsal değişkenlerin neler olduğu ve arazi değerine ne derecede etki ettiğinden yola çıkılarak, şehirlerin yeniden yapılanmasında, tasarım projelerinde, gayrimenkul yatırımlarında daha sağlıklı kararlar verilmesi için bilimsel bir yaklaşım geliştirmek amaçlanmıştır. Bu çerçevede konut bölgelerindeki arazi değerleri değişimini mekânsal boyutta etkileyen etmenlerle ölçümünün yapılmasına yönelik araştırmanın özgünlüğünü yansıtan bir model kurgulanmıştır. Bu çerçevede kurgulanan model bir dünya metropolü özelliği taşıyan İstanbul örnekleminde ele alınmıştır. Bu modelde mevcut ekonomik arazi değerlerinin tespiti, mekânsal kurgunun sayısal olarak yorumlanması (mekân sentaks yöntemi kullanılarak), taşınmaz değerini etkilediği düşünülen kentsel değişkenlerin tespiti, elde edilen verilerin birleştirilmesi ve bir istatistik programı yardımıyla aralarındaki ilişkilerin istatistiksel olarak irdelenmesi ile farklı yöntemler bir arada kurgulanmıştır. Çalışma neticesinde arazi değerlerini bağımlı değişken kabul edip arazi değerlerini etkileyen kentsel etmenleri bağımsız değişken kabul ederek regresyon analizi yapılmıştır. Sonuç olarak modele giren kentsel etmenlerden mekân sentax analizinde elde edilen bütünleşme değerleri, sokakların denize uzaklığı, sokakların merkezi iş alanına uzaklığı, sokakların üniversiteye uzaklığı, sokakların sağlık tesisine uzaklığı ve sokaklardaki yapıların cephe-renk uyumu ölçümünü ifade eden kalite parametrelerinin İstanbul örnekleminde arazi değerlerinin değişiminde etkili olduğu belirlenmiştir.</Özetçe>
<Anahtar>Arazi değerleri, kentsel yapı, mekân sentaks.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Bellek ve mekan ilişkisi üzerine bir model önerisi</Başlık>
<Özetçe>Bu çalışma bellek ve mimarlık arasındaki ilişkinin varlığı üzerine şekillenmiş ve geliştirilmiştir. Farklı disiplinlerin değişik açılardan ele aldığı bir kavram olan bellek, bu çalışmada bireyin hatırladıklarının ne kadarının mekânsal olduğu, mekânın akılda kalan yönlerinin neler olduğu üzerine kurulan bir model çerçevesinde değerlendirilmektedir. Bireyin yaşamında önemli yer tutan çocukluğunun geçtiği ev, araştırmanın mekânı olarak seçilmiştir. Çalışmanın amacı; mekân belleğinin oluşumunu incelemek, mekân öğelerinin bellekle olan ilişkilerini değerlendirmek, bellekte kalan mekân öğelerini bulup çıkarmak olarak özetlenebilir. Bu çalışma kişinin eviyle oluşturduğu negatif ve pozitif deneyimlerinin belleğe kodlandığını, bu kodlamaların bellekte yer ettiğini ve belli bir zaman diliminde bellekten geri çağrılabildiğini ortaya koymaktadır. Dolayısıyla tüm bu bellek aşamalarını dikkatle yorumlamak, konut araştırmalarını ve tasarımlarını yönlendirecek yararlı olacak yönlerini irdelemek gerekmektedir. Belleğin kişisel ve sosyal yapısının yanında yönlendirici özelliği mimarlık araştırmalarında daha nitelikli ve kaliteli çevrelerin oluşturulması için üzerinde önemle durulması gereken bir konudur.</Özetçe>
<Anahtar>Bellek, algı, konut, çocukluk evi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Marinaların kamusal kullanıma etkileri ve öneriler</Başlık>
<Özetçe>Marinalar ve yat turizmi en hızlı gelişen, sosyal ve ekonomik getirisi yüksek turizm dallarının başında gelmektedir. Kıyıların kent ile ilişkisini incelemek mimarlıkta geniş bir araştırma alanıdır. Yalnızca coğrafi konumlarından dolayı değil, yarattıkları kültürel, sosyal, ekonomik potansiyel nedeniyle de kıyılar farklıdırlar. Marinalarda denizden karaya-karadan denize geçişi sağlayan, her iki yön için de belli başlı özellikleri barındırması gereken tesisler olarak karşımıza çıkmaktadır. Bu özelliklerin her iki tarafında; deniz ve kara; konfor, uyum, bağlantılar, çevre ilişkileri gibi şartlarını en elverişli şekilde sağlayabilmesi çok dikkatli ve geniş perspektifli bir tasarım çalışmasını gerektirmektedir. Günümüzde getirileri her geçen gün daha iyi kavranan marinaların sayısında ülkemizde gelecekte çok büyük bir artışın olacağı öngörülmektedir. Ancak marinaların nitelikleri gereği kamusal alanda yer almaları toplumun kıyıdan yararlanmasını kısıtlayan ve dolayısıyla bu olumlu gelecek perspektifini gölgeleyen bir durumu da yaratmaya adaydır. Böyle bir öngörüyle, bu çalışmanın temel amacı, söz konusu sakıncalı durumu tartışmak ve yeni marinaların tasarımına belirli ışık tutabilmek üzere bu problemin çözüm yollarını araştırmaktır. Bu araştırmalar yazılı kaynakların incelenmesi ve konuyla ilgili Türkiye’deki yetkili kişiler ve mevcut marinaların yöneticileri ile görüşmeler sonucunda elde edilen verilerin değerlendirilmesi ile oluşturulmaktadır. Bu değerlendirilmelerin sonucunda yeni yapılması düşünülen marinaların kıyı bandını kamusal alan olarak kullanmaya imkân verecek şekilde, kıyı hattını bölen tesislerinin daha iç bölgelerde planlayabilecekleri ve kıyıyı kamuya sosyal tesisler ile birlikte sunarak marina içinde ticari getirileri oluşturulabileceği önerilmektedir.</Özetçe>
<Anahtar>Marina, kamusal alan, kıyı çizgisi, yat turizmi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>İlköğretim dersliklerinde aydınlatma enerjisi yönetiminde yönlere göre uygun cephe seçeneklerinin belirlenmesi</Başlık>
<Özetçe>Bu doktora çalışmasında, bir derslik hacminde iklimsel ve görsel konfor koşulları açısından, yöne bağlı olarak en uygun cephe düzenlemelerinin elde edilmesi amaçlanmaktadır. Bu amaçla, Bayındırlık ve İskan Bakanlığı’nın tip ilköğretim okulu projelerinin derslik hacimlerinde uyguladığı mevcut cephe düzeni ile iklimsel ve görsel konfor koşulları açısından yönlere göre geliştirilen uygun cephe düzenlemelerinin yapma aydınlatma enerjisi tüketimleri açısından bir karşılaştırması yapılmıştır. Dersliklerde sağlanan günışığı aydınlık düzeyleri Radiance simulasyon programı aracılığı ile hesaplanmıştır. İlköğretim okulunun İstanbul’da olduğu düşünülerek,  2006-2007 öğretim yılı boyunca ve okulların açık olduğu saatler için, günışığı hesaplamaları yapılmıştır. Günışığı hesaplamalarında mevcut kabuktan elde edilen değerlere bağlı olarak her ayı karakterize eden gün belirlenmiş ve öneri kabuk alternatifleri için yapılan günışığı hesaplamaları bu kabule göre karakteristik gün için yapılmıştır. Enerji etkin tasarım ilkelerine göre yönlere bağlı geliştirilen öneri kabuk alternatiflerinde gölgeleme istenen dönem göz önünde bulundurularak, dış gölgeleme araçları uygulanmıştır. Gölgeleme araçlarının pozisyonları sabit ve hareketli olmak üzere iki şekilde kabul edilmiştir. Mevcut kabuk, sabit gölgeleme aracına sahip öneri kabuk 1 ve hareketli gölgeleme aracına sahip öneri kabuk 2 alternatiflerinin hacimde sağlanan günışığı değerlerine bağlı olarak yapma aydınlatma enerji yükleri belirlenmiştir. Kabuk alternatiflerinin yönler değişkenine bağlı olarak, hacimde elde edilen enerji yükleri karşılaştırılmıştır. Sonuçlar aydınlatma ekonomisi ve görsel konfor koşulları açısından değerlendirilerek uygun çözüm belirlenmeye çalışılmıştır.</Özetçe>
<Anahtar>Enerji etkin tasarım, aydınlatma enerjisi yönetimi, ilköğretim aydınlatması.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Mimarlık ve resim bütünlüğü açısından Kariye örneği</Başlık>
<Özetçe>Kariye (Khora Manastırı Kilisesi) Bizans sanatı tarihinde ikonografinin irdelenebildiği özel mekanların başında gelmektedir. Bu yapıda, bir yandan mimari kurgunun öğeleri resimlerin yerleştirilme biçimine temel oluşturmuş, diğer yandan da resim konularının niteliği mimari elemanların seçiminde belirleyici olmuştur. Kilisenin nispeten küçük kütlesi içinde, strüktürel gereklilik olmadığı halde çok çeşitli atkı ve örtü biçiminin kullanılması, burada mimariye göre "resim öncelikli" bir bakışı gerektirmektedir. Birçok bölümde yelken tonoz kullanılarak resim dizilerinin bütünlüğü korunmuş, tekil kompozisyonları yerleştirmek için ise kubbe kullanımı yeğlenmiştir. Mimar bağlantılı sahnelerin birlikte sergilenmesini, resimden yola çıkarak ve uygun örtü sistemini seçerek, sağlamış, bölümler arasındaki görsel ilişkiyi de gözetmiştir. Mimarinin, içerisinde serbest şekilde dolaşan kişiyi fiziksel olarak yönlendiren, dolayısıyla da mimariyle doğrudan iç içe etkileşimde bulunan resim sanatı, mimari unsurlarla doğrudan anlamsal ilişkiler içine de girerek etkileşimini sürdürmektedir. Örneğin Meryem’i tapınağa sunulurken ve hemen ardından içeride gösteren sahne tam naos kapısına yerleştirilerek resimle mimarinin birbirini tamamlaması hedeflenmiştir. Kariye içinde ayrıca çeşitli batı dillerindeki sağ ve sol ifadelerinin olumlu ve olumsuz çağrışımlarına paralel olarak da mekanın kuzey ve güney yönleri sağ ve sol, sırasıyla iyi ve kötü olarak benimsenmiş, kıyas gerektiren durumlarda kavramlar/resimler buna göre konumlandırılmıştır. Orta ve Geç dönem Bizans kiliselerinin resim programları için örnek tip kabul edilebilen Kariye'de gerçekleştirilen saptamalar, Bizans kiliselerinde hemen hemen hiçbir sahnenin, hiçbir figürün mimari elemanların yüzeyine rastlantısal biçimde yerleşmediğini kanıtlamaktadır.</Özetçe>
<Anahtar>Bizans ikonografisi, Kariye, resim, mimari.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kent siluetlerine ilişkin tasarım niteliklerinin, entropi yaklaşımı ile değerlendirilmesi</Başlık>
<Özetçe>Kent siluetleri, kentsel çevrenin, akılda kalıcı görsel etkisinin yaratılması için referanslar sunmaktadır. Kentlerin, doğal ya da planlanmış biçimlerini oluşturan tasarım nitelikleri bulunmaktadır. Çeşitlilik, belirginlik, uyum, anlam gibi kavramlar tasarım niteliklerini oluşturmaktadır. Bu tasarım nitelikleri, görsel çevrede analiz edilebilen estetik değerlendirme ölçütlerinin toplam etkileri ile incelenmektedir. Araştırmanın amacı, tarihi kentlerin kimlik özelliklerini yansıtan siluetleri arasında, çeşitliliğe bağlı tasarım değer ilişkisini sorgulamaktır. Bu amaç doğrultusunda dengeli çeşitlilik ilişkisini tanımlayan özelliklerin, ölçülebilir hale getirilmesi gerekmektedir. Çeşitlilik ilişkisini tanımlayan estetik değerlendirme ölçütlerinin, sayısal olarak entropi yaklaşımı ile ölçülebileceği bir yöntem geliştirilmiştir. Entropi, ilk olarak termodinamik kanunları içinde, ikinci olarak enformasyon kuramı içinde tanımlanmış olup, kavram bu araştırmada, enformasyon kuramı içindeki anlamıyla, kullanılmaktadır. İkinci tanımında entropi, bir mesajın iletilmesindeki enformasyon miktarının ölçümüdür. Estetik değerlendirme ölçütleri, kent siluetlerinin, görsel kodları olarak değerlendirilmektedir. Böylece, tasarım niteliklerinin, görsel iletişim gücüne bağlı enformasyon değerleri, elde edilmektedir. Tasarım nitelikleri arasındaki ilişkiler, görsel çevrenin çeşitlilik özelliğine bağlı olarak incelenmektedir. Dengeli bir ilişki içinde çeşitlilik etkisi yaratan estetik değerlendirme ölçütleri, kentsel çevrede görsel açıdan zenginlik yaratmaktadır. Bu araştırmada, tarihi kentlerin kimlik özelliklerini yansıtan ve görsel niteliklerinin birbirleri ile karşılaştırılabileceği on siluet üzerinden uygulama yapılmıştır. Entropi yönteminin uygulandığı örneklerde, tasarım ilişkisi açısından sayısal bir yakınlık saptanmıştır. Bu sonuç, kentsel kimliği yansıtan tarihi siluetler arasında, çeşitlilik açısından sayısal olarak ifade edilebilen tasarım değer ilişkisini göstermektedir.</Özetçe>
<Anahtar>Kent siluetleri, entropi, tasarım nitelikleri, çeşitlilik.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Kumarlı semt parkında tasarım özelliklerinin değerlendirilmesi</Başlık>
<Özetçe>"Semt Parkları", 1-2 km içinde yaklaşık 30000-35000 nüfusa hizmet eden ve birden çok mahallenin rekreasyon talebini karşılayan büyük ölçekli parklardır. Hizmet ve etki alanı büyüklüğüne göre, kentsel rekreasyon sistemi ve park kullanımı içerisindeki yeri ve önemi göz önünde bulundurulduğunda, bu parklar için kullanım/hizmet düzeyinin arttırılması ve işlevsellik daha fazla önem kazanmaktadır. Hizmet/kullanım düzeyinin arttırılması ve parkın daha işlevsel kullanımında en önemli etken kaliteli tasarım ve planlamadır. Tasarımın kalitesi, tercih üzerinde temel belirleyici olarak da etkili olmaktadır. Bu çalışmada, park tasarımında işlevsel, estetik ve teknik düzeyde kaliteli tasarım yaratılması için nesnel ve öznel tasarım özelliklerinin birlikte ele alınması ve değerlendirilmesi gerekliliğinden yola çıkılarak, Kumarlı semt parkı örneklem alan olarak incelenmiştir. Nesnel tasarım özellikleri kapsamında, alan analizi yöntemi ile yapısal ve bitkisel elemanların teknik özellikleri (yapısal ve bitkisel tasarım elemanlarının tür, çeşitlilik, konumlanma, sayı ve yeterlilik koşulları, yapısal elemanlar için kullanılan malzemelerin kalitesi ve uyumu, bitkisel elemanlar için tasarımda görsel ve estetik amaçlı kullanım düzeyleri) ele alınmıştır. Öznel tasarım özellikleri kapsamında, tasarım öğelerinin kullanım koşullarına (yeterlilik, kullanılabilirlik, erişebilirlik, konfor ve temizlik) yönelik kullanıcı değerlendirmeleri anket yöntemiyle sorgulanmıştır. Çalışma sonucunda, kullanım-hizmet düzeyi yüksek ve işlevsel park tasarımı yaratılmasına yönelik olarak göz önünde bulundurulması gerekli tasarım ölçütleri belirlenmiş ve Kumarlı Parkının tasarım kalitesinin arttırılmasına yönelik öneriler sunulmuştur.</Özetçe>
<Anahtar>Semt parkı, nesnel özellikler, öznel değerlendirmeler, tasarım ölçütleri.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Elektronikleşen çevrede mimarlık</Başlık>
<Özetçe>İnternet alternatif bir gerçekliktir. Teorik olarak hipermekanda alternatif bir gerçekliği bütün duyularımız ile deneyimleyebiliriz. Medya gerçek olanın imgesini çoklaştırmaktadır. Tv veya bilgisayar ekranı, bir şeyler anlatmak veya bir bildirim yapmak için elektronları kullanmaktadır. Her yerde aynı özellik ile insanın karşısına çıkan ekran bildirimin çerçevesi olmaktadır. Mimari ürünün çerçevesi ise yeryüzü üzerinde belli bir alan olmaktadır. Mekân sözcüğü her şeyi içeren bir kavramdır. Mekân, her şeyi içine alabilecek kapasitesi olan bir mekanizma olarak görülebilir. Yeryüzü, alternatif gerçekliklerin de bağlandığı gerçeklikti, ama yeryüzü sınırsız değildir. Yerküre ile “düşünen ve yalnızca onu anlayan değil, onu değiştiren bir tür” olarak ilişkilerimiz karmaşık bir yapıdır. Karmaşık bir sistemi oluşturan öğeler, metinsel veya kavramsal bir yapı olabilir ama karmaşık bir yapı basit bir çizgi ile de temsil edilebilir. Kavramsallaştırma yapmazsak, yeryüzü biçimi nedir? Yeryüzü, topografya sözcüğünün en dar anlamı olan, çeşitlenen yüzey kabartmasıdır. Ucu açık değişken eğrisel bir çizgi, topografik kesit çizgilerini temsil eden çizgidir. Yeryüzünü temsil eden eğrisel çizgi, diğer bir deyişle topografik kesit çizgisi bir ikondur, ama H öznesi bu basit çizgiyi yalnızca ihtiyacı olduğu zaman anlayabilir. Topografya sözcüğünün dar anlamı yüzey kabartmasıdır, en geniş anlamı yer tanımlamaktır. Tarladaki tümseğin çiftçi tarafından tabure olarak kullanılması, mimari üretimler için yeni bir düşünme alanı olabilir.</Özetçe>
<Anahtar>Topografya, çerçeve, aralık, internet, medya, düz çizgi, değişken eğrisel çizgi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Tasarımda ilk kavramlar üzerine bütünsel bir model</Başlık>
<Özetçe>Bu çalışma “tasarım” kavramıyla dile getirilen insan özelliğinin anlaşılmasını ve açıklanmasını amaçlar. Uyguladığı tümdengelimci bütünsel yöntem onu tasarım özelliğinin açığa çıktığı nokta olarak insan üzerine bir çalışmaya da dönüştürür. Toplumsal olarak kurulmuş görevleri ve rolleri bir yana, insana öncelikle “bütün” kavramıyla işaret edilmektedir. İnsan tüm fiziksel ve psikolojik varlığıyla kesintisiz ve sürekli, dolayısıyla da açıklanamaz olarak işaret edilen bir yaşam bütünlüğünde toplanmakta, daha sonra da anlama ve açıklama yolunda aralanıp dağıtılarak ondaki organizasyonu, işleyişi ve sistemi işaret eden ilk kavramsal örgüye ve ağ desenine ulaşılmaya çalışılmaktadır. Böyle bir üst kuram denemesinin dayanacağı yöntemsel düzlem kaçınılmaz olarak felsefeye, özellikle fenomenolojiye aittir. Bütün kavramı ayrıca, tasarımcının tasarım sürecinde, tasarım araştırmacısının da araştırma sürecinde yapıp ederken yöneldiği, karşı karşıya kaldığı, konu edindiği, iletişime girdiği ve orada yerleşerek işleyişine katıldığı esas ve zorunlu varlığı anlatmak için kullanılmaktadır. Böylece bu çalışma, insanın gerçek dünya yaşamındaki güncel çelişki ve sorunlara da atıfla, ele aldığı konuyla ilgili kuramsal temelleri ele alışta, anlamada, değerlendirmede ve düşüncede bir yenilenmeyi amaçlamaktadır. Metnin ilerleyen bölümlerinde, dile gelmeyen ve biçimsel olarak bilinemeyen yaşam bütünlüğü bir anda dile indirgenecek ve onu bilinebilir ve anlaşılabilir kılan ilk kavramlara ve bu kavramlara hayat veren ilk devingen modele ulaşılmaya çalışılacaktır. Sonuç bölümünde, esas özelliklerinden biri tasarlamak olan bu bütün için birbirleriyle kurulan ve birbirlerine göre korunmuş durumları ve devinimleri olan ilk üç kavram ve bunları açığa çıkaran, üretken ağ deseni önerilecektir.</Özetçe>
<Anahtar>Tasarım kuramı, tasarım felsefesi, bütünsel sistemler, bütün.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Cumhuriyet sonrası Kayseri'de modernleşme: Mekansal ve toplumsal değişim</Başlık>
<Özetçe>Cumhuriyet sonrası modernleşme deneyiminin, siyasal olarak yeni bir yapılanma niteliği taşımasının ötesinde, mekânsal ve toplumsal kimliği etkileyen değişimler içerdiği söylenebilir. Yaşama alışkanlıklarının ve biçimin her alanında yenilenme içeren devrimler ile ‘modern’ kimliğin inşası hedeflenmiştir. Bu kapsamda, devletin değişim ve kalkınma hedeflerini bir araya getirerek kurduğu sanayi yerleşkeleri, Anadolu kentlerindeki mekânsal ortamın ve toplumsal yapının yenilenmesine katkı sağlamıştır. Kayseri, devletin -bu amaçla- ilk sanayi yatırımlarını gerçekleştirdiği kenttir. Ülkenin ilk ağır sanayi yatırımı olarak kurulan Tayyare (uçak) Fabrikası (1926), devlet merkezli yapılanmanın ilk örneği Sümerbank Bez Fabrikası (1935) ve Şeker Fabrikası (1955), yarattıkları iş olanakları ve barınmadan eğitime sundukları hizmetler ile kentleşme sürecini, konutun biçimi ile üretimini ve sosyal ortamı etkilemişlerdir. Özellikle lojmanlar ve çevrelerinde çalışanlarınca kurulan kooperatifler ile devam eden konutlar, ortaya çıkardıkları biçimsel ve kurgusal farklılık ile kentin gelişimine ve kimliğin değişimine yön vermiştir. Modernlik olgusunun birey merkezli tartışmaları, içerdiği farklılık arayışı ve ortaya çıkardığı kriz hali ile devletin sanayi yatırımlarını kurarken ve işletirken ortaya koyduğu yöntem arasındaki çelişki, Türkiye Modernleşmesi’nin kendine has bir deneyim olarak kavranmasını gerektirmektedir. Bu bakışla çalışma kapsamında, Türkiye’de Cumhuriyet’in ilanı sonrası modernleşme deneyimine bağlı olarak, Kayseri’de devlet tarafından kurulmuş bu üç işletme ve çevrelerinde gelişen konut yerleşimlerinin, kentteki modernleşme sürecine, mekânsal ve toplumsal değişime etkilerinin incelemesi amaçlanmıştır.</Özetçe>
<Anahtar>Modernleşme, Kayseri, konut, kentleşme, kimlik.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yüklenici firmaların rekabeti: İş çevresi bağlamı</Başlık>
<Özetçe>Rekabet konusunda geniş bir zaman içinde oluşan büyük bir bilgi birikimi bulunmaktadır. Bugüne kadar yönetim bilimlerinde firma düzeyinde rekabeti inceleyen çok sayıda çalışma yapılmış ve firma içi veya firma dışı faktörlere odaklanan rekabet teorileri geliştirilmiştir. Konu inşaat sektörü özelinde ele alındığında, yönetim bilimlerindeki ilgiye paralel olarak özellikle 1990’lardan sonra konuya olan ilginin arttığı görülmektedir. Bununla birlikte yapılan çalışmaların (i) imalât sektörü için geliştirilen modelleri uyarlamada sektörün özelliklerini yeterince dikkate almaması, (ii) genellikle uluslararası pazarlarda faaliyet gösteren büyük firmalara odaklanması ve (iii) rekabeti kantitatif/nicel yaklaşımla sayısal göstergeler üzerinden incelemesi sebebiyle sektördeki rekabetin nasıl şekillendiğini ve nelerden etkilendiğini açıklamaktan uzaktır. Yukarıda tarif edilen bilgi boşluğunu doldurmak üzere yüklenici firmaların rekabetini iş çevresindeki ilişkiler ışığında incelemek ve firma büyüklüğü, hizmet verilen müşteri tipi ve faaliyet gösterilen pazar gibi bağlamsal faktörlerin rekabeti nasıl etkilediğini ortaya koymak üzere nitel bir araştırma yapılmıştır. Araştırmanın sonuçları (i) iş çevresinde etkili olan ilişkilerin yüklenici frimaların rekabetlerini doğrudan etkilediğini ortaya koymaktadır. Bu ilişkilerde özellikle sektörün ana aktörlerinden olan ve talebi yaratan müşteriler ile üretimin gerçekleşmesinin vaz geçilmez parçası olan tedarikçiler ön plana çıkmaktadır, (ii) rekabet ortamının firma büyüklüğü, hizmet verilen müşteri ve faaliyet gösterilen pazardan etkilen-diğini göstermektedir, (iii) proje bazlı üretim, parçalı yapı, enformel ilişkiler ve talebin süreksizliği gibi inşaat sektörünün kendine has özelliklerinin rekabetle ilgili yapılacak çalışmalara dahil edilmesi gerektiğini ortaya koymaktadır.</Özetçe>
<Anahtar>İnşaat sektöründe rekabet, yüklenici firma, iş çevresi.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Afet sonrası yeniden yapılanma sürecinde yer değiştirme ve yere bağlılığın değerlendirilmesi: Düzce örneği</Başlık>
<Özetçe>Afetler ani olarak ortaya çıkmakta ölümlere, yaralanmalara ve maddi-manevi hasarlara yol açarak toplumsal hayatta ciddi kesintilere yol açmaktadırlar. Afetlerin yol açtığı çok yönlü zararların azaltılabilmesinde afet öncesi ve sonrası planlama-tasarım çalışmaları çok önemli bir yer tutmaktadır. Afet sonrası başvurulan yöntemlerden biri olan eski yerleşim merkezinin kısmen veya tamamen terk edilip yeni ve güvenli bir yerleşmeye geçilmesi süreci de insanların yeni çevreye uyumu açısından ciddi sorunlar barındırmaktadır. Afet öncesi fiziksel çevre parametreleri psiko-sosyal çevre parametreleri ile ilintilidir ve karşılıklı bir etkileşim içindedirler. Bu nedenle fiziksel çevre parametrelerine ilişkin analizlerin yanı sıra psiko-sosyal çevreye ilişkin duyuşsal parametreler olan yere bağlılık düzeyi ve yer değiştirmenin etkisi irdelenmelidir. Bu çalışmada afet sonrası yeniden yapılanma fiziksel evreleri içinde ele alınarak mekansal şekillenme psiko-sosyal bir perspektifle değerlendirilmiştir. Böylece toplumsal yeniden yapılanma sırasındaki yeni mekansal şekillenmenin kullanıcı beklentileriyle ve afete uğramış bölgenin psiko-sosyal arka planıyla uyumu değerlendirilmiştir. Bu amaçla afet sonrası yeniden yapılanmanın sosyo-mekansal dinamikleri Türkiye-Düzce alan çalışmasında incelenmiştir. Alan çalışması tanımlayıcı, ilişki arayıcı ve karşılaştırmalı bir şekilde tasarlanmıştır. Çalışma sonucu afete uğrayan toplumların psiko-sosyal ve fiziksel koşullarına uygun afet sonrası yeniden yapılanma için yere bağlılık ve yer değiştirmeye bağlamlarında bir yaklaşım getirilmiştir. Bu yaklaşım aynı zamanda afet sonrası tasarlanacak ve inşa edilecek çevreler için fiziksel ve sosyo-mekânsal bağlamda planlayıcılar, uygulayıcılar ve tasarımcılar için bir planlama, tasarım ve değerlendirme yaklaşımı da sunmaktadır.</Özetçe>
<Anahtar>Afet, yeniden yapılanma, yere bağlılık, yer değiştirme.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>


<makale>
<Etiket>Mimarlık</Etiket>
<Başlık>Yüzyıl dönümünde İstanbul?da yapı dış cephelerinde kullanılan yapay taşların mimari değerlendirmesi</Başlık>
<Özetçe>“Yapay taş” olarak tanımlanan malzeme, 19. yüzyıl sonu ve 20. yüzyıl başı mimarlığında özellikle dış cephelerde sıklıkla kullanılan, bağlayıcı, agrega ve diğer bazı katkılardan oluşan ve doğrudan yüzeylere uygulanan ya da kalıplara dökülerek hazırlandıktan sonra yüzeylere sabitlenen, bir kaplama ve bezeme malzemesi ve tekniğidir. 19. yüzyılda gerçekleşen Endüstri Devrimi’nin de etkisiyle standartlaşan ve serileşen mimarlık üretimi, gerektirdiği iş gücü ve süre nedeniyle maliyeti yüksek geleneksel sistemlerden uzaklaşarak, döneminin dinamikleşen sosyal, ekonomik ve kültürel yapısına uygun malzeme ve uygulama yöntemlerinin arayışına girer. Ortaya çıkan çözümlerden biri, pahalı ve yavaş geleneksel taş işçiliği yerine benzer görüntüye sahip, daha hızlı ve seri olarak üretilebilen yapay taş teknolojisidir. Bu araştırmanın amacı, sözü edilen dönemde yapı dış cephelerinde kullanılan yapay taşları mimarlık ve koruma bilimi açısından değerlendirmektir. Öncelikle malzemelerin gelişimi ve yaygın kullanıma girişine yönelik, mimari uygulama yöntemleri ve üslupları da kapsayan geniş bir kaynak taraması gerçekleştirilmiştir. Kullanımla ilgili incelemeler ise yapı dış cephelerinin mimari, malzeme ve uygulama niteliklerine odaklanmıştır. Arazi çalışması sonucu, döneminin özelliklerini yansıtan yapılar seçilerek, yapı dış cephelerinin mimari düzeni içinde yer alan farklı yapay taş uygulamalarından örnekler alınmıştır. Yapay taş başlığı altında farklı sıva teknikleri ile kabartma bezekli mimari elemanlar ele alınmaktadır. Benzer harç ve sıvalar için literatürde önerilen çalışma programları esas alınarak ilgili ulusal ve uluslararası standartlara uygun olarak gerçekleştirilen deneylerle, temelde hidrolik nitelik taşıyan harçlardan oluşan bu örneklerin fiziksel, hammadde ve mineralojik özellikleri belirlenmiştir.</Özetçe>
<Anahtar>Yapay taş, hidrolik bağlayıcıların gelişimi, erken çimentolar.</Anahtar>
<Kaynak>İTÜ Dergisi</Kaynak>
<TürkçeKarakter>Sorunsuz</TürkçeKarakter>
</makale>
</data>